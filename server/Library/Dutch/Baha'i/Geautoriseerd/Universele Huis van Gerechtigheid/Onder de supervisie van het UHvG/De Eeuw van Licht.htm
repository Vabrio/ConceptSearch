<head><link href=http://bahai-education.org/data/ocn2.css rel=stylesheet></head><body>

<img src="century.jpg" align=right>

<h1>De Eeuw van Licht</h1>
<h3>Een Uitgave van het Universele Huis van Gerechtigheid</h3>
<hr><br>
<br><br>

<table class=cpyrt style="width:70%"><tr><td>
<p class=left>
vertaling: Frans Oomen <br>
revisie: Wil van der Kooij <br>
<br>
[Voetnoten met een sterretje: ongeautoriseerde vertaling] <br>
</table>
<br><br><br>



<center>
<p><b>V O O R W O O R D</b>
</center>

<br><br>

<p>
De afsluiting van de twintigste eeuw verschaft aan bahá'ís een uniek uitzichtpunt. Tijdens de afgelopen honderd jaar onderging onze wereld een aantal veranderingen van een omvang en invloed, die veel verder reikten dan alles wat in de voorafgaande geschiedenis van de wereld plaats gegrepen heeft; veranderingen waarvan de huidige generatie zich grotendeels nauwelijks bewust is. In deze zelfde tijdspanne heeft men de Zaak van Bahá'u'lláh vanuit de anonimiteit te voorschijn zien treden, waarbij zij mondiaal de éénmakende kracht toonde waarmee haar goddelijke oorsprong haar toegerust heeft. Tegen het einde van deze eeuw trad de samenloop van deze twee historische ontwikkelingen steeds duidelijker aan het licht.



<p>
	<i>De Eeuw van Licht</i>, uitgebracht onder onze verantwoordelijkheid, blikt terug op deze twee processen en hun onderlinge samenhang tegen de achtergrond van de Bahá'í Leringen. Wij bevelen dit werk aan voor een serieuze bestudering door de vrienden, in het vaste vertrouwen dat het geopende perspectief geestelijke verrijkend zal blijken te zijn en een praktisch hulpmiddel om anderen deelgenoot te maken in de uitwerking van Bahá'u'lláh's Openbaring.

<p align=right>
						HET UNIVERSELE HUIS VAN GERECHTIGHEID <br>
						
<p><i>Naw-Rúz, 158 B.E. (2001) </i><br>


<br><br><br>

<center>
<p><b>DE EEUW  VAN  LICHT</b>
</center>

<br><br><br>


<p id=1>
	De twintigste eeuw, de meest onstuimige in de historie van het menselijk ras, heeft zijn einde bereikt. Verbijsterd door het toenemend zedelijk verval en de maatschappelijke chaos die zijn verloop kenmerkten, is de grote meerderheid van de wereldbevolking er naarstig op uit de herinneringen aan het leed dat deze decenniën met zich meebracht, ver achter zich te laten. Ongeacht hoe broos de vertrouwensbasis voor de toekomst er uitziet, ongeacht wat voor grote bedreigingen zich aan de horizon aftekenen, het lijkt erop dat de mensheid zich vertwijfeld vastklampt aan het geloof dat zij niettemin, door een toevallige samenloop van omstandigheden, in staat zal zijn de voorwaarden voor een menselijk bestaan te laten samenvallen met de gangbare menselijke verlangens.

<p id=2>
	In het licht van de leringen van Bahá'u'lláh zijn zulke verwachtingen niet alleen illusoir, wat er volledig aan ontbreekt is een besef van de aard en betekenis van het grote keerpunt dat onze wereld heeft doorgemaakt in deze beslissende honderd jaren. Pas wanneer de mensheid doordrongen raakt van de uiteindelijke gevolgen van hetgeen er tijdens deze periode van de geschiedenis gebeurd is zal ze in staat zijn op de uitdagingen in te spelen die voor ons liggen. De waarde van de bijdrage die wij als bahá'ís aan dit proces kunnen leveren vergt van ons dat wijzelf de betekenis vatten van de historische transformatie die in de twintigste eeuw in gang is gezet.

<p id=3>
	Wat ons dit inzicht kan verschaffen is het licht dat door de rijzende Zon van Bahá'u'lláh's Openbaring wordt verspreid en de invloed die het op de aangelegenheden van de mensheid is gaan uitoefenen. Over deze geboden kans handelen de hier volgende bladzijden.

<br><br><br>
<center><b>
I
</center></b>
<br><br><br>

<p id=1.1>
	Laat ons meteen vanaf het begin de enorme omvang in ogenschouw nemen van de verwording die het menselijk ras over zichzelf afgeroepen heeft gedurende het tijdvak dat we nader willen onderzoeken. Alleen al het verlies aan mensenlevens laat zich niet in getallen uitdrukken. Het uiteenvallen van fundamentele instellingen van de maatschappelijke orde, de aantasting, ja het opgeven van fatsoensnormen, de schending van het leven van de geest door overgave aan ideologieën even verderfelijk als zielloos, de uitvinding en aanwending van afschuwelijk wapentuig bestemd voor massavernietiging, het bankroet van hele naties en de afgang van grote aantallen mensen naar uitzichtloze armoede, de onverantwoorde vernieling van het planetaire leefmilieu - dit is slechts een summiere opsomming van verschrikkingen die zelfs in de donkerste perioden uit het verleden hun weerga niet vinden. Ze alleen maar met name te noemen is al genoeg om de Goddelijke waarschuwingen in herinnering te roepen, zoals Bahá'u'lláh ze meer dan een eeuw geleden verwoordde: "O gij achteloze mensen! Ook al strekken de wonderen van Mijn goedheid zich uit over al het geschapene, zowel over wat zichtbaar is als over het onzichtbare, en ook al hebben de uitingen van Mijn goedheid en gulle gaven zich over ieder atoom van het universum verspreid, niettemin is de gesel waarmee Ik de goddelozen kan kastijden vreselijk, en de hevigheid van Mijn toorn formidabel."<sup>1*</sup>

<p id=1.2>	
In geval een aanhanger van de Zaak in de verleiding zou komen zulke waarschuwingen op te vatten alsof ze slechts figuurlijk bedoeld zijn; Shoghi Effendi beschreef in 1941 enkele van de historische gevolgen: 

<p>
<blockquote>Een hevige storm van ongekende heftigheid, onvoorspelbaar in zijn koers, rampzalig in zijn onmiddellijke effecten, onvoorstelbaar groots in zijn uiteindelijke uitwerking, woedt momenteel over de aardbodem. Zijn aanzwellend geweld wordt genadeloos heviger in bereik en stuwkracht. De zuiverende werking ervan neemt met de dag toe, al wordt dit vaak niet opgemerkt. De mensheid, geklemd in de greep van zijn verwoestende kracht, wordt als gevolg van zijn onstuitbare razernij stukgebeukt. Zij kan zijn oorsprong niet doorgronden en zijn betekenis niet inschatten noch zijn uitwerking voorzien. Totaal uit het veld geslagen, radeloos en hulpeloos, aanschouwt zij, hoe deze enorme orkaan van God tot in de verst verwijderde uithoeken van de aarde doordringt, haar fundamenten ondergraaft, haar evenwicht beneemt, haar bevolking uiteen drijft, hun behuizing uiteenrijt, haar steden verwoest, haar koningen verbant, haar vestingen met de grond gelijk maakt, haar instellingen te niet doet, haar licht verduistert en de zielen van haar bewoners tot wanhoop drijft.<sup>2*</sup></blockquote>

<br><br><br>
<center>
<<>>
</center>
<br><br><br>

<p id=1.3>
Vanuit het oogpunt van rijkdom en invloed gezien kan men stellen, dat "de wereld" van 1900 in hoofdzaak bestond uit Europa en - al erkende men het niet graag - de Verenigde Staten van Amerika. Overal op de planeet was Westers imperialisme erop uit de bevolking elders op de wereld in haar greep te krijgen met wat zij beschouwde als haar "beschavende taak". Een historicus typeerde het aldus: Het eerste decennium van de eeuw bood de indruk in wezen een voortzetting te zijn van de "lange negentiende eeuw"<sup>3</sup>, een tijdperk waarvan de grenzeloze zelfgenoegzaamheid misschien wel het beste in beeld gebracht werd bij de viering van het diamanten jubileum van Koningin Victoria in 1897, in een parade die uren lang door de straten van Londen defileerde met een keizerlijke praal en een vertoon van militaire macht die alles in voorbije beschavingen verre overtrof.
	
<p id=1.4>
Bij de aanvang van de eeuw waren er slechts weinigen die, ongeacht de mate van hun sociale of morele besef, de catastrofes die er aan zaten te komen onderkenden. En weinigen ook, als ze er al waren, die de omvang ervan konden hebben voorzien. De militaire leiders in de meeste Europese landen verwachtten wel dat het op een of andere oorlog zou uitdraaien. Maar dit vooruitzicht zagen ze met een zeker flegma onder ogen vanuit de tweevoudige hechte overtuiging dat een dergelijke oorlog van korte duur zou zijn en dat zij van hun kant de overwinnaar zouden zijn. De internationale vredesbeweging was druk bezig zich van de medewerking te verzekeren van staatslieden, industriëlen, geleerden, de media en invloedrijke persoonlijkheden als de tsaar van Rusland en zij vond daarbij een weerklank die bijna miraculeus leek. Al was de buitensporige bewapeningswedloop onheilspellend, het netwerk van zorgvuldig geplande en vaak elkaar overlappende verdragen leek veilig te stellen dat een algemene uitbarsting kon worden voorkomen en regionale geschillen beslecht konden worden, zoals dat veelal in het grootste deel van de voorafgaande eeuw het geval was geweest. Deze illusie werd nog versterkt door het feit dat de gekroonde hoofden van Europa - waarvan de meeste familie van elkaar waren en een ogenschijnlijk beslissende politieke macht uitoefenden - heel informeel met elkaar omgingen, een vertrouwelijke briefwisseling onderhielden, met elkaar´s zusters of dochters huwden en jaarlijks langdurig vakantie hielden op elkaar´s kastelen, jachten en jagersverblijven. Zelfs de pijnlijke ongelijkheid in de verdeling van de rijkdom werd in Westerse kringen krachtig - al was het bepaald niet systematisch - door middel van wetgeving gestuurd, met de opzet om de meest uit de hand gelopen georganiseerde vrijbuiterij van voorafgaande decennia aan banden te leggen en om de meest dringende vereisten voor het alsmaar groeiende urbaniseringsproces te ondervangen.

<p id=1.5>
Het merendeel van de mensenfamilie dat buiten de Westerse wereld leefde deelde maar pover in de zegeningen en het optimisme van hun Europese en Amerikaanse broeders. China was, in weerwil van zijn oude beschaving en zijn zelfbewustheid als het "Middelste Keizerrijk", het ongelukkige slachtoffer geworden van plundering door Westerse naties en door zijn buurland Japan, dat druk bezig was zich tot een moderne staat op te werken. De massale bevolking van India - waarvan de economie en de politiek zo geheel onder de heerschappij van één enkele imperialistische grootmacht was gekomen dat het gebruikelijke gesjacher om vooruit te komen uitgesloten was - ontkwam weliswaar aan sommige wantoestanden die andere landen teisterden, maar moest machteloos toezien hoe zijn absoluut noodzakelijke bestaansbehoeften wegvloeiden naar elders. De ophanden zijnde ellende voor Latijns Amerika wierp zijn reeds akelig duidelijke schaduwen vooruit in de lijdensweg die Mexico doormaakte. Grote delen ervan waren ingelijfd door zijn noordelijke buurland en zijn natuurlijke hulpbronnen trokken al de aandacht van hebzuchtige buitenlandse ondernemingen. Vanuit Westers standpunt gezien was het bijzonder gênant - omdat het zich afspeelde in de nabijheid van schitterende metropolen als Berlijn en Wenen - dat in Rusland de honderd miljoen zogenaamd bevrijde slaven op middeleeuwse wijze onderdrukt werden en aan een miserabel en uitzichtloos leven overgeleverd waren. Het meest tragisch van al was het lot van de bewoners van het Afrikaanse continent, onderling verdeeld als zij waren door kunstmatige grenzen die het resultaat waren van meedogenloos gesjacher van Europese machthebbers. Schattingen hebben uitgewezen dat gedurende het eerste decennium van de twintigste eeuw meer dan een miljoen mensen in Kongo omkwamen - verhongerd, uitgeput, letterlijk doodgewerkt vanwege het winstbejag van hun verre meesters, een voorspel van het lot dat ver over de honderd miljoen van hun medemensen, verspreid over Europa en Azië, zou meesleuren voordat de eeuw ten einde liep.<sup>4</sup>

<p id=1.6>
Deze massa's van het menselijk ras, uitgebuit en voor minderwaardig versleten -  maar tegelijk het grootste deel van de wereldbevolking uitmakend - beschouwde men niet zozeer als de hoofdrolspelers, maar feitelijk als objecten in het veelgeroemde civilisatieproces van de nieuw aangebroken eeuw. Al is het waar dat een minderheid hiervan profiteerde, de gekoloniseerde volkeren waren er in hoofdzaak om geïndoctrineerd te worden - te worden gebruikt ten eigen bate, getraind, uitgebuit, gekerstend, ontwikkeld - ingezet zoals de draaiboeken van de Westerse mogendheden het dicteerden. Het mag zijn dat deze draaiboeken in hun opzet hard dan wel redelijk geweest zijn, verstandig of egoïstisch, christelijk of op uitbuiting berekend, hoe dan ook, hun achterliggende denkbeelden stoelden op een materialisme dat zowel het middel als het doel bepaalde. Allerlei religieuze en politieke vroomheden maskeerden in hoge mate voor de bevolkingen in de Westerse landen wat de middelen en de doeleinden waren, zodat deze zich moreel trots op de borst konden kloppen vanwege de zegeningen waarmee hun naties verondersteld werden volken van minder allooi te overladen, en zichzelf intussen konden vermeien in de materiële baten van deze goedgeefsheid.

<p id=1.7>
	Het belichten van de dwalingen van een grote beschaving is niet hetzelfde als het loochenen van hetgeen zij wezenlijk gepresteerd heeft. Toen de twintigste eeuw zijn intrede deed, konden de volkeren van het Westen een gerechtvaardigd gevoel van trots koesteren over de technologische, wetenschappelijke en filosofische vorderingen die het resultaat waren van de inspanningen van hun eigen achterban. Tientallen jaren van onderzoek had hen de beschikking gegeven over materiële voorzieningen waar de rest van de mensheid nog geen idee van had. Verspreid over Europa en Amerika waren grote bedrijven verrezen, gespecialiseerd in metaalbewerking, de vervaardiging van allerlei chemische producten, textiel, de bouw en productie van werktuigen en machines op allerlei gebied. Een voortgaand proces van ontdekkingen, ontwerpen en verbeteringen maakte kolossale krachten waar men geen voorstelling van had hanteerbaar - met helaas ook ecologische gevolgen waarvan men op dat moment ook nauwelijks besef had - met name door het gebruik van goedkope brandstof en elektriciteit. Het "tijdperk van de spoorweg" had zich wijdvertakt ontwikkeld en stoomschepen bevoeren de wereldzeeën. Met de verbreiding van telegraaf en telefoonverbindingen liep de Westerse maatschappij vooruit op het tijdstip waarop zij bevrijd zou zijn van de beperkende effecten van geografische afstanden waaraan de mensheid vanaf het begin van haar geschiedenis onderworpen was geweest. 

<p id=1.8>
Veranderingen die zich op het diepere niveau van wetenschappelijk denken voltrokken reikten in hun effect nog veel verder. De negentiende eeuw had steeds in het teken gestaan van Newton's visie die de wereld zag als een onmetelijk uurwerksysteem; maar tegen het einde van de eeuw waren intellectueel reeds de benodigde stappen gezet die deze visie zouden ondermijnen. Nieuwe ideeën wonnen terrein die zouden leiden tot de formules van de kwantummechanica. En het duurde niet lang of het radicale effect van de relativiteitstheorie zou de zienswijzen aangaande de waarneembare wereld die sinds eeuwen algemeen gangbaar waren aan het wankelen brengen. Zulke doorbraken werden nog gestimuleerd - en hun invloed zeer versterkt - door het feit dat de wetenschap zich al had omgevormd van een activiteit van op zichzelf staande denkers tot een systematisch uitgeoefende aangelegenheid van een grote en invloedrijke internationale klasse, die gebruik kon maken van allerlei faciliteiten van universiteiten, laboratoria en symposia voor de uitwisseling van experimentele ontdekkingen. 

<p id=1.9>
De kracht van de Westerse landen bleef ook niet beperkt tot wetenschappelijke en technologische vooruitgang. Aan het begin van de twintigste eeuw begon de Westerse beschaving de vruchten te plukken van een filosofische cultuur die razend snel de vrije loop verschafte aan de capaciteiten van haar diverse volkeren en waarvan de invloed weldra een revolutionair schokeffect over de gehele wereld zou ontketenen. Het betrof een ontwikkeling die de constitutionele regeringsvorm de wind in de zeilen blies, die grote waarde toekende aan wetgeving en aan respect voor de rechten van alle burgers en die aller aandacht gevestigd hield op de nadering van een tijdperk van sociale rechtvaardigheid. Alhoewel de trotse verhalen over vrijheid en gelijkheid, waarvan de patriottistische retoriek in Westerse landen bol stond, allesbehalve correspondeerden met de in feite bestaande toestanden, konden de bewoners van het Westen toch terecht de vorderingen bejubelen die in de negentiende eeuw in de richting van deze idealen waren gemaakt.

<p id=1.10>
	Vanuit spiritueel oogpunt gezien verkeerde het tijdperk in de greep van een vreemde tegenstrijdige tweeslachtigheid. In vrijwel iedere richting werd de intellectuele horizon verduisterd door een wolkenpak van bijgeloof, tot stand gekomen door het blindelings navolgen van voorgaande eeuwen. Voor de grote meerderheid der mensen liepen de gevolgen hiervan uiteen van een verregaande onwetendheid aangaande de menselijke ontwikkelingsmogelijkheden en van het materiële universum tot aan een naïef vasthouden aan theologische doctrines die weinig of niets te maken hadden met de eigen ervaring. Daar waar een andere wind begon te waaien, die de mistigheid verdreef, verving de intelligentsia in de Westerse landen de overgeërfde geloofsvisies maar al te vaak door de plaag van een agressief secularisme, met alle vernietigende effecten van dien. Een secularisme dat tegelijk de geestelijke natuur van de mens en het gezag van de morele waarden zelf in twijfel trok. Het zag ernaar uit dat de secularisatie van de hoger ontwikkelde lagen in de maatschappij overal hand in hand ging met een onder de doorsnee bevolking breed verbreid religieus verzet tegen de beschaving en de verlichting. In het diepst van de ziel - want religieuze bewogenheid baant zich een weg tot diep in de menselijke psyche en eist voor zichzelf een uniek soort autoriteit op - bestonden er in alle landen religieuze vooroordelen die in opeenvolgende generaties een smeulend vuur van bittere vijandigheid gaande hadden gehouden dat de verschrikkingen van de komende decennia zou voeden.<sup>5</sup>



<br><br><br>
<center><b>
II
</center></b>
<br><br><br>

<p id=2.1>
	Tegen deze achtergrond van misplaatst zelfvertrouwen en diepe vertwijfeling, van grote wetenschappelijke prestaties en spirituele onbestemdheid, trad bij de aanvang van de twintigste eeuw de stralende persoonlijkheid van 'Abdu'l-Bahá voor het voetlicht. De weg die Hij had afgelegd naar dit hoogtepunt in de geschiedenis van de mensheid had Hem door meer dan vijftig jaar van ballingschap, internering en ontbering gevoerd, waarbij er nauwelijks een maand voorbijging waarin Hij met rust gelaten werd. Hij was vastbesloten om zowel aan ontvankelijke als aan onverschillige zielen de stichting op aarde te verkondigen van dat beloofde rijk van universele vrede en gerechtigheid waarnaar eeuwen lang mensen hoopvol hadden uitgezien. Het fundament ervan, zo verklaarde Hij, zou in deze "eeuw van licht" de eenmaking van alle mensen op aarde zijn:

<p>
<blockquote>In deze tijd ... zijn de middelen tot communicatie verveelvoudigd, en zijn de vijf continenten van deze wereld als tot één geheel versmolten ... Evenzo zijn alle leden van de grote menselijke familie, hetzij volkeren of regeringen, steden of dorpen, veel meer op elkaar betrokken geraakt ... Daardoor kan thans de eenheid van de gehele mensheid een voldongen feit worden. Dit is waarlijk één van de wonderen in deze glorieuze eeuw.<sup>6*</sup></blockquote>

<p id=2.2>
Gedurende de lange jaren van gevangenschap en verbanning die volgden op Bahá'u'lláh's weigering zich naar de politieke koers van de Ottomaanse machthebbers te voegen, was aan 'Abdu'l-Bahá de leiding van de Geloofszaken toevertrouwd alsook de verantwoordelijkheid om als Zijn Vaders woordvoerder op te treden. Een belangrijk aspect van dit werk betrof de contacten met de plaatselijke en regeringsautoriteiten, die Hem raadpleegden over de problemen waarvoor ze zich gesteld zagen. Een soortgelijke problematiek speelde zich af in het vaderland van de Meester. Reeds in 1875 wendde 'Abdu'l-Bahá zich op aanwijzing van Bahá'u'lláh tot de regeringsleiders en het volk van Perzië in een verhandeling <i>"The Secret of Divine Civilization"</i> geheten. Daarin werden de geestelijke beginselen uiteengezet die de ontwikkeling van hun samenleving in het tijdperk van de volwassenheid van het mensdom moeten leiden. In de openingspassage werd het volk van Iran opgeroepen om de les ter harte te nemen die de geschiedenis hen geleerd had over de sleutel tot maatschappelijke vooruitgang: 

<p>
<blockquote>Beschouwt dit heel aandachtig: al deze zeer verschillende verschijnselen, deze denkbeelden, deze kennis, deze technische procédés en filosofische stelsels, deze wetenschappen, kunsten, bedrijfstakken en uitvindingen - het zijn alle voortvloeisels van de menselijke geest. Ieder volk dat zich verder in deze oeverloze zee heeft gewaagd, is erin geslaagd de rest te overtreffen. Het geluk en de trots van een natie bestaat hierin, dat ze straalt als de zon aan de hoge hemel van kennis. "Zullen zij die kennis bezitten en zij die dat niet hebben op dezelfde wijze behandeld worden?" <sup>7*</sup></blockquote>

<p id=2.3>
	<i>The Secret of Divine Civilization</i> was een voorbode van de leiding die in de volgende decennia uit de pen van 'Abdu'l-Bahá zou vloeien. Na de grote terugval die op de hemelvaart van Bahá'u'lláh volgde, werden de Perzische gelovigen weer op streek geholpen en bemoedigd door een vloed van Tafelen van de Meester, die niet alleen de zo benodigde geestelijke steun verschafte maar ook leiding in het vinden van hun weg door de verwarring, die de gevestigde orde in hun land ondermijnde. Deze boodschappen die tot in de kleinste dorpen in het gehele land doordrongen, gaven een antwoord op de smeekbeden en vragen van talloze individuele gelovigen en brachten leiding, bemoediging en zekerheid. Zo lezen we bij voorbeeld een Tafel gericht aan de gelovigen in het dorp Kishih, waarin bijna honderdzestig van hen met name genoemd worden. Over het tijdperk dat nu aanbrak zegt de Meester: "dit is de eeuw van licht" en Hij legt uit dat de betekenis van deze beeldspraak ligt in de aanvaarding van het beginsel van eenheid en de gevolgen ervan :

<p>
<blockquote>Het is mijn bedoeling dat de geliefden van de Heer elk kwaadwillend mens als een goedwillende beschouwen ... Dat betekent, zij moeten met een tegenstander omgaan als gold het een vriend; en een dwingeland behandelen alsof het een welwillende metgezel betrof. Ze moeten niet letten op de fouten en misstappen van hun tegenstanders, noch op hun vijandige houding, hun oneerlijkheid of onderdrukking.<sup>8*</sup></blockquote>

<p id=2.4>
	Opvallend is hoe de kleine groep vervolgde gelovigen, een leven leidend in deze uithoek van een land, waar men nog geen notie had van de ontwikkelingen die elders in het maatschappelijke en intellectuele leven plaats vonden, in deze Tafel aangespoord worden hun aandacht boven het niveau van de plaatselijke belangensfeer uit te tillen en oog te hebben voor de realisering van eenheid op een mondiale schaal :

<p>
<blockquote>Het zou beter zijn als ze de mensen in het licht van de oproep van de Gezegende Schoonheid zouden beschouwen; dat namelijk het gehele menselijke ras bestaat uit dienaren van de Heer van macht en glorie, daar Hij de gehele schepping onder bereik van Zijn liefdevolle goedheid heeft geplaatst en Hij ons opgelegd heeft liefde en genegenheid, wijsheid en mededogen, vertrouwen en saamhorigheid jegens allen te tonen zonder enig onderscheid te maken.<sup>9*</sup></blockquote>

<p>
	Hier nodigt de oproep van de Meester niet alleen uit tot een nieuw niveau van onderlinge verstandhouding, maar Hij sluit daarbij de noodzaak in van medeleven en actie. In de nadruk en het vertrouwen die in Zijn taalgebruik doorklinken, kan men de kracht voelen die zou leiden tot de grootse daden van de Perzische gelovigen in de volgende decennia - zowel in de wereldwijde verkondiging van de Zaak als in het aanboren van vaardigheden die de beschaving op een hoger peil brengen :

<p>
<blockquote>O gij geliefden van de Heer ! Maak u met de grootst mogelijke vreugde en blijdschap dienstbaar voor de mensenwereld, en schenk uw hart aan het menselijk ras. Laat uw reserves varen en bevrijdt uzelf van beperkingen, want ... zo'n bevrijding brengt goddelijke zegeningen en gaven teweeg.

<p>
Gun uzelf daarom geen ogenblik rust; zoek geen minuut uitstel noch een moment van ontspanning. Richt u op als de golven van een machtige zee en brul als de leviathan van de oceaan van eeuwigheid. 

<p>
Laat een mens daarom, zolang er nog een spoor van leven in zijn aderen is, zich hier alle moeite voor getroosten en trachten een grondslag te leggen die zich door de tijden heen niet laat ondermijnen en een gebouw optrekken dat de eeuwen kan trotseren - een gebouw dat voor altijd en eeuwig blijft bestaan, zodat de heerschappij van hart en ziel gevestigd en gegarandeerd kan worden in beide werelden.<sup>10*</sup></blockquote>

<p id=2.5>
	Toekomstige maatschappijhistorici zullen, vanuit een veel objectiever en universeler perspectief dan nu mogelijk is en met het voordeel van vrije toegang tot alle authentieke documentatie, tot in detail de transformatie bestuderen die de Meester in deze eerste jaren tot stand heeft gebracht. Van dag tot dag, van de ene maand in de andere, slaagde 'Abdu'l-Bahá erin vanuit een afgelegen ballingsoord, waar Hij eindeloos lastig gevallen werd door een horde van vijanden in Zijn omgeving, niet alleen de groei van de Perzische Bahá'í-gemeenschap te stimuleren, maar tevens hun bewustwording en hun onderlinge verkeer in goede banen te leiden. Het resultaat was de groei van een beschavingsniveau dat, hoe plaatselijk ook, zijns gelijke niet kende onder de mensheid. Onze eeuw heeft - met al zijn omwentelingen en zijn grootspraak een nieuwe orde te scheppen - geen analoog voorbeeld van de stelselmatige toepassing van de vermogens van één enkele Geest voor de opbouw van een markante en succesvolle gemeenschap, die de wereld zelf als haar ultieme werkterrein beschouwde.

<p id=2.6>
	Ofschoon ze met tussenpozen diverse wreedheden te verduren hadden, op aanstoken van de Moslim geestelijkheid en haar aanhang - zonder enige bescherming van de kant van de opeenvolgende lakse monarchen van de Qájár dynastie - zag de Perzische Bahá'í-gemeenschap kans zich een nieuwe leeftrant eigen te maken. In alle delen van het land nam het aantal gelovigen toe. Personen op belangrijke posten sloten zich aan, zoals ook verscheidene invloedrijke leden van de geestelijkheid en er verschenen voorlopers van bestuursinstellingen in de vorm van elementaire consultatieve raden. De betekenis van deze laatste ontwikkeling alleen al kan niet hoog genoeg aangeslagen worden. In een land en bij een volk dat sinds eeuwen gewend was aan een patriarchale bestuursvormen en dat alle autoriteit voor besluitvorming uitsluitend in handen legde van een absolutistische vorst of de Shí'íh mujtáhid´s, had een groep, die een doorsnee vormde van die samenleving, gebroken met het verleden. Zij nam de verantwoordelijkheid voor besluitvorming in zake de groepsaangelegenheden in eigen handen met gebruikmaking van consultatief overleg. 

<p id=2.7>
	In de samenleving en beschavingscultuur die de Meester aan het vormen was, kwamen de geestelijke krachten tot uitdrukking in de praktische zaken van alledag. De nadruk die in de leringen op het belang van opvoeding werd gelegd leverde de aanzet voor de oprichting van Bahá'í-scholen - met inbegrip van de Tarbíyat school voor meisjes die nationale faam verwierf - in de hoofdstad en evenzo in provinciale centra.<sup>11</sup> Door toedoen van Amerikaanse en Europese vrienden volgden klinieken en andere medische voorzieningen. Een netwerk van koeriers dat zich over het hele land uitstrekte, verschafte aan de hard werkende Bahá'í-gemeenschap de basis voor postbezorging, iets wat de rest van het land heel duidelijk nog miste. De veranderingen die op gang kwamen golden de directe omstandigheden van het dagelijks leven. Gehoor gevend bij voorbeeld aan de wetten van de Kitáb-i-Aqdas, staakten de Perzische bahá'ís het bezoeken van de onhygiënische publieke badhuizen, een grote boosdoener in de verspreiding van infecties en ziekten, en schakelden over op douches die met helder water werkten.

<p id=2.8>
	Heel deze vooruitgang op sociaal, organisatorisch en praktisch terrein dankte zijn impulsen aan de morele transformatie die zich onder de gelovigen voltrok. Een transformatie die menigmaal leidde tot de kandidatuurstelling van bahá'ís voor vertrouwensposities, wat zelfs door vijanden van het Geloof werd gesteund. Dat zulke ingrijpende veranderingen op zo korte termijn een deel van de Perzische bevolking in een aparte positie konden plaatsen ten opzichte van een merendeels vijandige meerderheid, was een blijk van de krachten die werden opgewekt door het Verbond van Bahá'u'lláh met Zijn volgelingen en door 'Abdu'l-Bahá's aanvaarding van het leiderschap waarmee dit Verbond Hem op unieke wijze bekleed had.

<p id=2.9>
	Gedurende deze periode verkeerde het Perzische politieke leven in bijna constante beroering. Terwijl Násiri'd-Dín Sháh's directe opvolger, Muzaffari'd-Dín Sháh, er in 1906 toe was overgehaald akkoord te gaan met de instelling van een grondwet, ontbond diens opvolger, Mohammed-'Alí Sháh, op vermetele wijze de eerste twee parlementen - in het ene geval door met kanonvuur het gebouw te bestoken waar de wetgevende macht in vergadering bijeen was. 
De zo geheten "Constitutionele Beweging" die hem afzette en die de laatste monarch van de Qájár dynastie, Ahmad Sháh, dwong een derde parlement bijeen te roepen, werd zelf verscheurd door rivaliserende partijen en schaamteloos gemanipuleerd door de Shí'ih geestelijkheid. Pogingen van baháí's om een constructieve bijdrage te leveren in dit moderniseringsproces werden bij herhaling gedwarsboomd door zowel de monarchistische als de democratische partijen, die zich beide lieten leiden door de heersende religieuze vooroordelen en die in de Bahá'í-gemeenschap louter een goed van pas komende zondebok zagen. Hier geldt nogmaals dat alleen een politiek meer volwassen tijd dan de onze in staat zal zijn de wijze te waarderen waarop de Meester - daarmee tevens een voorbeeld stellend voor toekomstige uitdagingen waarmee de Bahá'í-gemeenschap onvermijdelijk geconfronteerd zal worden - de belaagde gemeenschap leidde om naar best vermogen de politieke hervorming aan te moedigen en dan vervolgens bereid te zijn om opzij te treden toen deze pogingen cynisch afgewezen werden.

<p id=2.10>
	Niet alleen met Zijn Tafelen heeft 'Abdu'l-Bahá Zijn stempel gedrukt op de zich snel ontwikkelende Bahá'í-gemeenschap in de bakermat van het Geloof. Anders dan Westerlingen onderscheidden Perzische gelovigen zich niet in kleding en gedragspatroon van andere volken in het Midden-Oosten; zodoende wekten reizigers die uit de bakermat van het Geloof kwamen in die tijd geen verdenking bij de Ottomaanse autoriteiten. Als gevolg daarvan voorzag een gestadige stroom van Perzische pelgrims 'Abdu'l-Bahá van nog een ander krachtig hulpmiddel om de vrienden te inspireren, hun activiteit te begeleiden en hen tot een steeds dieper besef te brengen van de bedoelingen van Bahá'u'lláh. Onder hen die de reis naar 'Akká maakten en naar huis terugkeerden met het vaste voornemen hun leven zo nodig in de waagschaal te stellen voor de realisering van de visie van de Meester, kwamen legendarische namen voor uit de Perzische Bahá'í-historie. De onsterfelijke Varqá en zijn zoon Rúhu'lláh behoorden daartoe, alsook figuren als Hájí Mírzá Haydar 'Alí, Mírzá Abu'l Fadl, Mírzá Mohammed-Taqí Afnán en vier vooraanstaande Handen van de Zaak, Ibn-i-Abhar, Hájí Alí Akbar, Adíbu-l-Ulamá en Ibn-i-Asdaq. De geest die in onze tijd Perzische pioniers overal ter wereld bezielt en die zo'n creatieve rol speelt in de vorming van het Bahá'í-gemeenschapsleven loopt in een rechte lijn van familie op familie terug tot in die heldhaftige dagen. Terugblikkend is het duidelijk dat het verschijnsel dat wij vandaag kennen als het tweevoudige proces van expansie en consolidatie zijn oorsprong vond in deze wonderbare jaren.

<p id=2.11>
	Geïnspireerd door de Meesters woorden en de verhalen waarmee men terugkeerde uit het Heilige Land, traden er Perzische gelovigen aan die voor onderricht naar het Verre Oosten wilden trekken. Tijdens de laatste jaren van Bahá'u'lláh's levenstaak werden er gemeenschappen gevestigd in India en Birma, en werd het Geloof tot in China verbreid. Deze activiteit werd nu opnieuw opgepakt. Een toonbeeld van de vernieuwde uitstraling die van de Zaak uitging, was de oprichting van het eerste Huis van Aanbidding in de wereld<sup>12</sup> in de Russische provincie Toerkestan, waar zich ook een actieve Bahá'í-gemeenschap had ontwikkeld ; een project dat vanaf het begin door de Meester geïnspireerd en begeleid was met Zijn suggesties.

<p id=2.12>
	Het was deze uitgebreide reeks van activiteiten, die door een groep van gelovigen met groeiend zelfvertrouwen werd uitgevoerd en zich uitstrekte van de Middellandse Zee tot aan de Chinese Zee, die de basis vormde van waaruit 'Abdu'l-Bahá in staat was de veelbelovende kansen te benutten die al vanaf het begin van de nieuwe eeuw in het Westen waren begonnen te ontluiken. Niet het minst belangrijke kenmerk van deze basis was het gegeven dat hij vertegenwoordigers bevatte van de grote Oosterse verscheidenheid aan rassen en godsdienstige en nationale achtergronden. Deze prestatie verschafte 'Abdu'l-Bahá de voorbeelden waarop Hij herhaaldelijk zou wijzen in Zijn toespraken, tot Westerse toehoorders, over hoe Bahá'u'lláh's komst wereldwijd integrerende krachten had losgemaakt. 

<p id=2.13>
	De grootste victorie van deze beginjaren was het succes dat de Meester dank zij enorme inspanning boekte met de bouw op de Berg Karmel - op de plek die Bahá'u'lláh daarvoor aangewezen had - van een mausoleum voor de stoffelijke resten van de Báb. Deze waren onder riskante en moeilijke omstandigheden naar het Heilige Land overgebracht. Shoghi Effendi heeft verklaard dat, waar in het verleden het bloed van martelaren de kiem was geweest van een persoonlijk geloof, het thans de kiem voor de bestuursinstellingen van de Zaak heeft gevormd.<sup>13</sup> Een dergelijke visie verschaft een bijzondere betekenis aan de wijze waarop het Bestuurscentrum van de wereldorde van Bahá'u'lláh vorm zou krijgen, onder de schaduw van de Graftombe van de Martelaar- Profeet van het Geloof. Shoghi Effendi plaatst de prestatie van de Meester in een wereldwijd en historisch perspectief :

<p>
<blockquote>Want net zoals in het rijk van de geest de werkelijkheid van de Báb door de Grondlegger van de Bahá'í Openbaring geëerd wordt als "het Punt waaromheen de werkelijkheid van de Profeten en Boodschappers cirkelt", zo vormt op deze zichtbare wereld Zijn heilig stoffelijk overschot het hart en het middelpunt van hetgeen als negen concentrische cirkels beschouwd kan worden<sup>14*</sup>, hetgeen overeenkomt met de centrale positie, en deze nog meer accentueert, die de Stichter van ons Geloof verleende aan Degene "van Wie God de kennis deed uitgaan van al hetgeen was en zijn zal, het Eerste Punt waaruit alle geschapen dingen zijn voortgekomen."<sup>15*</sup></blockquote>

<p id=2.14>
	Hoe 'Abdu'l-Bahá zelf de betekenis zag van de missie die Hij met zoveel moeite had volbracht, is ontroerend geschilderd door Shoghi Effendi :

<p>
<blockquote>Toen alles was volbracht en de stoffelijke overblijfselen van de Martelaar-Profeet van Shíráz ten langen leste veilig aan het hart van Gods heilige berg waren toevertrouwd om er eeuwige rust te vinden, zette 'Abdu'l-Bahá zijn tulband af, deed zijn schoenen uit en wierp zijn overkleed af. Hij boog zich diep over de nog open sarcofaag, waarbij zijn zilveren haar om zijn hoofd golfde en liet met een verheerlijkt en stralend gelaat zijn voorhoofd op de rand van de houten kist rusten. Toen weende Hij zo hartverscheurend dat alle aanwezigen met Hem weenden. Die nacht kon Hij, overweldigd door alle emoties, niet slapen.<sup>16</sup></blockquote>

<p id=2.15>
	Rond 1908 had de zo geheten "Jong Turkse Revolutie" niet alleen de meeste politieke gevangenen van het Ottomaanse rijk in vrijheid gesteld, maar eveneens 'Abdu'l-Bahá. Plotseling was de onderdrukking, die Hem zoveel beperkingen opgelegd had in het ballingsoord van 'Akká en naaste omgeving, daarmee opgeheven. Nu verkeerde de Meester in een positie om aan een onderneming te beginnen die Shoghi Effendi later zou beschrijven als één van de drie voornaamste verdiensten van Zijn taakvervulling: Zijn openbare verkondiging van de Zaak van God in de grote bevolkingscentra van de Westerse wereld.

<br><br><br>
<center>
<<>>
</center>
<br><br><br>

<p id=2.16>
	Door het aangrijpend karakter van de gebeurtenissen die in Noord Amerika en Europa plaats vonden is er in de verslaggeving over de historische reizen van de Meester soms een tendens om het belangrijke openingsjaar dat Hij in Egypte doorbracht over het hoofd te zien. 'Abdu'l-Bahá arriveerde daar in september 1910 met de bedoeling van daaruit rechtstreeks naar Europa te vertrekken. Maar ziekte dwong Hem een tijd lang in Ramleh te blijven, een voorstad van Alexandrië, tot augustus van het volgende jaar toe. In feite pakte het zo uit, dat de volgende maanden een periode werden van grote productiviteit, waarvan het totale effect op het lot van de Zaak, met name op het Afrikaanse continent, nog vele jaren zijn invloed zal doen gelden. Stellig was tot op zekere hoogte de weg geplaveid door de warme bewondering voor de Meester van de zijde van Shaykh Mohammed 'Abduh, die Hem meermalen in Beiroet ontmoet had en later Moefti van Egypte en een leidende figuur aan de Al-Azhar universiteit werd.

<p id=2.17>
	Een aspect van het verblijf in Egypte dat speciale aandacht verdient, was de kans die zich voordeed voor een eerste openbare bekendmaking van de boodschap van het Geloof. De relatief kosmopolitische en liberale sfeer - destijds typerend voor steden als Cairo en Alexandrië - opende een weg voor vrije en verkennende discussies tussen de Meester en vooraanstaande figuren onder de intelligentsia van de Soenni Islam. Onder hen waren geestelijken, parlementariërs, bestuurders en aristocraten. Voorts hadden uitgevers en journalisten van invloedrijke Arabische kranten, waarvan de berichtgeving over de Zaak nog al gekleurd was als gevolg van bevooroordeelde rapporten afkomstig uit Perzië en Constantinopel, nu de gelegenheid zich een eigen oordeel te vormen over de feitelijke situatie. Publicaties die onverbloemd vijandige bijdragen geleverd hadden, veranderden van toon. De uitgevers van een van deze bladen plaatsten een openingsartikel over de aankomst van de Meester met verwijzing naar "Zijne Eminentie Mírzá 'Abbás Effendi, het geleerde en erudiete Hoofd van de Bahá'ís in 'Akká en het centrum van autoriteit voor de Bahá'ís over heel de wereld.", waarna zij vervolgens hun waardering uitten over Zijn bezoek aan Alexandrië.<sup>17</sup> Dit en andere artikelen toonden bijzonder respect voor 'Abdu'l-Bahá's kennis van de Islam en voor de beginselen van eenheid en religieuze tolerantie die tot de kern van Zijn leringen behoorden. 

<p id=2.18>
	Ondanks de kwakkelende gezondheid van de Meester, die de aanleiding was geweest, bleek dit tussentijds verblijf in Egypte een ware zegen. Westerse diplomaten en hoge ambtenaren waren in staat uit de eerste hand het buitengewone succes van 'Abdu'l-Bahá's contacten met leidende figuren in ogenschouw te nemen, in een gebied van het Nabije Oosten dat grote belangstelling genoot in Europese kringen. Bijgevolg was de faam van de Meester tegen de tijd dat Hij zich inscheepte voor het vervolg van Zijn reis naar Marseille, op 11 augustus 1911, Hem vooruitgegaan.

<br><br><br>
<center><b>
III
</center></b>
<br><br><br>



<p id=3.1>
Een Tafel van 'Abdu'l-Bahá, in 1905 gericht aan een Amerikaanse gelovige, bevat een uitspraak die even verhelderend als ontroerend is. Verwijzend naar Zijn eigen situatie sinds de hemelvaart van Bahá'u'lláh, maakte 'Abdu'l-Bahá gewag van een brief die Hij uit Amerika ontvangen had in "een tijd dat een oceaan van kwellingen en beproevingen op Hem af kwam ...":

<p>
<blockquote>In zulke omstandigheden verkeerden wij toen ons een brief van de Amerikaanse vrienden bereikte. Zij waren met elkaar overeengekomen, zo schreven ze, in alle opzichten verenigd te blijven, en ... hadden plechtig beloofd offers te brengen op het pad van Gods liefde om aldus het eeuwig leven te verwerven. Precies op het moment waarop deze brief werd gelezen, te samen met de onderstaande handtekeningen, ervoer 'Abdu'l-Bahá zo'n overstelpende vreugde dat geen pen dat beschrijven kan ..."<sup>18*</sup></blockquote>

<p id=3.2>
	Een inschatting van de omstandigheden waaronder de uitbreiding van de Zaak in het Westen plaats greep, is van vitaal belang voor de bahá'ís van vandaag en wel om vele redenen. Het helpt ons afstand te nemen van de cultuur van de ordinaire en opdringerige wijze van communicatie, die in onze maatschappij zo gewoon geworden is, dat men het nauwelijks nog opmerkt. Het vestigt onze aandacht op de beminnelijke manier waarop de Meester verkoos Zijn Westers gehoor inzage te bieden in de denkbeelden over de menselijke natuur en de menselijke samenleving zoals deze door Bahá'u'lláh ontsluierd waren; denkbeelden die revolutionair waren in hun gevolgen en danig afwijkend van de ervaringswereld van Zijn toehoorders. Het toont de fijngevoeligheid waarmee Hij zich bediende van bepaalde beeldspraak of gebruik maakte van historische voorbeelden, de vaak indirecte benadering van een bepaald onderwerp die Hij verkoos, de vertrouwensrelatie die Hij naar goeddunken kon scheppen, en het ogenschijnlijk eindeloze geduld waarmee Hij op vragen kon ingaan waarachter veronderstellingen omtrent de werkelijkheid schuil gingen die al lang geleden elke betekenis die ze ooit bezeten mochten hebben verloren hadden. 

<p id=3.3>
	Nog een ander inzicht dat een onpartijdig onderzoek van de historische situatie waartoe de Meester in het Westen zich richtte voor onze generatie vergemakkelijkt, is een besef van de geestelijke grootheid van hen die aan Hem gehoor gaven. Deze zielen haakten in op Zijn oproep ondanks - niet om reden van - de liberale en economisch progressieve wereld die hun vertrouwd was. Een wereld die zij zonder twijfel koesterden en hoogschatten en waarin zij onontkoombaar hun dagelijks leven moesten leiden. Hun reactie kwam voort uit een diep besef - ook al was het soms slechts wazig - van de wanhopige behoefte van het menselijk ras aan geestelijke verlichting. Trouw te blijven aan hun overtuiging hieromtrent vereiste van deze prille gelovigen - en hun zelfopoffering heeft voor een groot deel de basis gelegd voor de tegenwoordige Bahá'í gemeenschappen zowel in het Westen als in vele andere landen - dat zij niet alleen weerstand boden aan familie en sociale druk, maar ook aan het handig goedpraten van de wereldvisie waarmee ze waren opgegroeid en waaraan hun hele omgeving hen voortdurend blootstelde. Er steekt heldenmoed in de standvastigheid van deze eerste Westerse bahá'ís, die op zijn eigen wijze even aangrijpend is als die van hun Perzische medegelovigen, die in deze zelfde jaren geconfronteerd werden met vervolging en dood vanwege het Geloof waarmee zij zich geëngageerd hadden.

<p id=3.4>
	In de voorste rijen van de Westerlingen die aan de oproep van de Meester gevolg gaven, waren de groepjes onverschrokken gelovigen die Shoghi Effendi met ere "van God bevlogen pelgrims" genoemd heeft en die het voorrecht genoten om 'Abdu´l-Bahá te bezoeken in het verbanningsoord van 'Akká, persoonlijk getuige te zijn van de uitstraling van Zijn Persoon en uit Zijn eigen mond woorden te vernemen die de kracht bezaten een mensenleven te transformeren. De uitwerking ervan op deze gelovigen is verwoord door May Maxwell :

<p>
<blockquote>Van die eerste ontmoeting ... kan ik mij vreugde noch pijn of ook maar iets herinneren dat zich in woorden laat uitdrukken. Ik was opeens naar een te grote hoogte gevoerd, mijn ziel was in aanraking gekomen met de Goddelijke Geest, en deze zuivere, heilige en machtige kracht had me overweldigd ...."<sup>19</sup></blockquote>

<p id=3.5>
	Hun terugkeer naar huis werd, aldus Shoghi Effendi, het sein voor het losbreken van een stelselmatige en voortdurende activiteit, die ... haar vertakkingen over West Europa en de Noord Amerikaanse staten uitbreidde ...<sup>20</sup> Wat hun inspanningen en die van hun medegelovigen nog verder opvoerde en wat het groeiend aantal nieuwe aanhangers van de Zaak verder deed toenemen, was een stroom van Tafelen die de Meester uitzond naar ontvangers aan beide zijden van de Atlantische Oceaan, boodschappen die het voorstellings-vermogen openden voor de denkbeelden, principes en idealen van Gods nieuwe Openbaring. Het overweldigend effect van deze creatieve stuwkracht kan men navoelen in de woorden waarmee de eerste Amerikaanse gelovige, Thornton Chase, probeerde te beschrijven wat hij meemaakte :

<p>
<blockquote>Zijn (de Meesters) correspondentie, die zich als witgevederde duiven vanuit het Centrum van Zijn aanwezigheid tot aan de uiteinden van de aarde verspreidt, is van zodanige omvang (dagelijks bij honderdtallen) dat het onmogelijk voor Hem is tijd te vinden om er eerst Zijn gedachten over te laten gaan of om ze, als een geleerde, studieus voor te bereiden. Ze spuiten als waterstralen uit een hoog opspattende fontein ...<sup>21</sup></blockquote>

<p id=3.6>
	Gevoelens als deze werpen hun eigen licht op de vastberadenheid waarmee de Meester aan de slag ging om een onderneming op touw te zetten van zodanige allure, dat het menigeen in Zijn naaste omgeving bang te moede werd. Zonder acht te slaan op de ongerustheid die men uitte vanwege Zijn gevorderde leeftijd, Zijn labiele gezondheid en de fysieke belemmeringen als gevolg van tientallen jaren gevangenisleven, begon Hij aan een reeks van reizen die zo'n drie jaar zouden duren en die Hem uiteindelijk brachten tot aan de kust van de Stille Oceaan van het Noord Amerikaanse continent. De spanning en de gevaren van verre buitenlandse reizen in de eerste jaren van de eeuw waren nog de minste knelpunten bij de realisering van de doelen die Hij zichzelf gesteld had. In de woorden van Shoghi Effendi :

<p>
<blockquote>Hij die, om Zijn eigen woorden te gebruiken, als een jongeman de gevangenis was ingegaan en er als een oude man uit was gekomen, nog nooit in Zijn leven in het openbaar het woord had gevoerd, geen school had bezocht, nog nimmer zich in Westerse kringen had bewogen en geen weet had van Westerse talen en gewoonten - Hij was niet alleen opgestaan om vanaf spreekgestoeltes en podia in de voornaamste hoofdsteden van Europa en de belangrijkste steden op het Noord Amerikaanse continent de diverse waarheden van Zijn Vaders Geloof te verkondigen, maar ook om de goddelijke oorsprong van de Hem voorafgaande Profeten aan te tonen en de aard van de band die Hem met het Geloof verbond duidelijk te maken.<sup>22</sup></blockquote>

<br><br><br>
<center>
<<>>
</center>
<br><br><br>

<p id=3.7>
	Geen prachtiger platform had men kunnen verlangen voor de openingsakte van dit grootse drama dan Londen, de hoofdstad van het meest uitgestrekte en kosmopolitische rijk dat de wereld ooit gekend heeft. In de ogen van de kleine groep gelovigen die de voorbereidende regelingen had getroffen en die er verlangend naar uitzag Hem persoonlijk te mogen ontmoeten, werd de rondreis een triomftocht die hun stoutste verwachtingen verre overtrof. Hogere ambtenaren, geleerden, schrijvers, uitgevers, industriëlen, leiders van hervormingsbewegingen, leden van de Britse aristocratie en invloedrijke geestelijken van velerlei gezindten waren erop gesteld Hem te ontmoeten, nodigden Hem uit naar hun bijeenkomsten, faculteiten, woningen of kansels, en overlaadden Hem met lof vanwege de wereldbeschouwing die Hij aan hun voorlegde. Op zondag 10 september 1911 richtte de Meester voor de eerste maal het woord tot een heel gemêleerd publiek vanaf de kansel van de City Temple. Zijn woorden brachten voor Zijn toehoorders het beeld voor ogen van een nieuw tijdperk in de evolutie van de beschaving:

<p>
<blockquote>Dit is een nieuwe cyclus van menselijk kunnen. Alle horizonnen van de wereld stralen van licht, en de wereld zal waarlijk tot een hof en een paradijs worden ... U bent vrij van de versleten vormen van bijgeloof die de mensen onwetend gehouden hebben en die de grondslag voor echte menselijkheid in de weg stonden.

<p>
De gave van God voor deze verlichte eeuw is het inzicht dat de mensheid één is en dat eenheid een fundamentele voorwaarde voor alle religies is. Aan oorlog tussen naties gaat een einde komen en volgens de wil van God zal de Allergrootste Vrede tot stand komen. De aanblik van de wereld wordt als nieuw en alle mensen zullen als broeders met elkaar omgaan.<sup>23*</sup></blockquote>

<p id=3.8>
	Na een aansluitend verblijf van twee maanden in Parijs en de terugkeer naar Alexandrië om de winter door te brengen en Zijn gezondheid te herstellen, ging 'Abdu'l-Bahá op 25 maart 1912 scheep naar New York City, waar Hij op 11 april van dat jaar arriveerde. Zelfs voor iemand van gemiddelde constitutie was een programma - volgestouwd met honderden afspraken, conferenties en privé gesprekken, verdeeld over meer dan veertig steden in Noord Amerika en nog aangevuld met negentien steden in Europa, waarvan enige meer dan eens aangedaan werden - een gegeven dat mogelijk zijns gelijke niet heeft in de moderne geschiedenis. In beide continenten, maar vooral in Noord Amerika, viel 'Abdu'l-Bahá een zeer dankbaar welkom ten deel van een exclusief gehoor dat ijverde voor belangen als vrede, vrouwenrechten, rassengelijkheid, maatschappelijke hervormingen en morele ontwikkeling. Bijna dagelijks werden Zijn lezingen en interviews uitgebreid verslagen in landelijke dagbladen. Hijzelf zou later neerschrijven dat Hij "alle deuren open had gevonden ... en dat de volmaakte macht van het Koninkrijk van God elk obstakel en elke tegenwerking uit de weg ruimde."<sup>24*</sup>

<p id=3.9>
	De onbevangenheid waarmee men Hem tegemoet trad, maakte het 'Abdu'l-Bahá mogelijk zonder omhaal de sociale principes van de nieuwe Openbaring toe te lichten. Shoghi Effendi heeft de opgesomde waarheden aldus samengevat :

<p>
<blockquote>Het onafhankelijk onderzoek naar waarheid, niet belemmerd door bijgeloof of traditie; de eenheid van de gehele mensheid, het principe waar alles om draait en het fundamentele leerstuk van het Geloof; het grondbeginsel van de eenheid van alle religies; de verwerping van iedere vorm van vooroordeel of het nu religie, ras, klasse dan wel nationaliteit betreft; de harmonie die er zijn moet tussen religie en wetenschap; de gelijkwaardigheid van man en vrouw, de twee vleugels waarop de vogel der mensheid omhoog kan wieken; het invoeren van verplicht onderwijs; het aanwenden van een universele hulptaal; de uitbanning van de uitersten van armoede en rijkdom; de instelling van een wereldgerechtshof voor het bijleggen van geschillen tussen naties; de verheffing van arbeid, verricht in de geest van dienstbaarheid, tot de rang van gebed; de eerbiediging van gerechtigheid als het heersende grondbeginsel in de menselijke samenleving en van religie als een bolwerk voor de bescherming van alle volkeren en naties en de vestiging van een duurzame en universele vrede als het hoogste doel van de gehele mensheid - deze treden naar voren als de essentiële elementen van de Goddelijke regeringsvorm die Hij tijdens Zijn onderrichtsreizen verkondigde aan de leiders van de publieke opinie alsmede aan de massa in het algemeen.<sup>25</sup></blockquote>

<p id=3.10>
	De kern van de boodschap van de Meester was de aankondiging dat de sinds lang beloofde Dag voor de eenmaking van de mensheid en de stichting op aarde van het Koninkrijk van God was aangebroken. Dat Koninkrijk zoals 'Abdu'l-Bahá het in Zijn brieven en toespraken verduidelijkte, had niets te maken met de veronderstellingen over het hiernamaals zoals deze bekend zijn uit de leerstukken van de traditionele religie. Nee, de Meester kondigde de komst aan van de volwassenwording van de mensheid en van het verschijnen van een mondiale beschaving waarin de ontwikkeling van het hele arsenaal van menselijk kunnen de gerijpte vrucht zou zijn van de wisselwerking tussen enerzijds universele geestelijke waarden en anderzijds een materiële vooruitgang waarvan men zelfs tot nu toe nog niet gedroomd had.

<p id=3.11>
	De middelen om dit doel te verwezenlijken, zo zei Hij, waren reeds voorhanden. Wat ervoor nodig was, was de wil tot handelen en het vertrouwen om door te zetten:

<p>
<blockquote>Wij allen weten dat internationale vrede goed is, dat het de grondslag voor leven is; maar er is wil en daadkracht nodig. Aangezien deze eeuw de eeuw van licht is, kunnen we bouwen op het vermogen om vrede te bewerkstelligen. Het staat vast dat deze ideeën gemeengoed onder de mensen zullen worden en wel in die mate dat ze zullen resulteren in daden. <sup>26*</sup></blockquote>

<p id=3.12>
Al werden de beginselen van de nieuwe Openbaring uiterst hoffelijk en weloverwogen onder woorden gebracht, toch werden ze uiteengezet zonder enig water bij de wijn te doen, hetzij in privé gesprekken hetzij in openbare betogen. Steevast waren de daden van de Meester even welsprekend als de woorden die Hij gebruikte. In de Verenigde Staten bijvoorbeeld zou niets de Bahá'í-overtuiging van de eenheid van religie duidelijker aan de orde hebben kunnen stellen dan de openheid waarmee 'Abdu'l-Bahá de Profeet Mohammed aanhaalde op bijeenkomsten van Christelijke signatuur, evenals Zijn krachtige verdediging van de goddelijke herkomst van zowel de Islam als het Christendom voor de toehoorders in de Tempel Emanu-El in San Francisco. Zijn vermogen om in vrouwen van iedere leeftijd het vertrouwen op te wekken dat zij geestelijke en intellectueel even begaafd waren als mannen; Zijn niet uitdagende, maar wel duidelijke demonstratie van de betekenis van Bahá'u'lláh's leringen aangaande de eenheid der rassen, door zowel zwarte als blanke gasten aan Zijn eigen tafel en de tafels van Zijn voorname gastvrouwen te verwelkomen en de nadruk die Hij legde op het doorslaggevend belang van eenheid in alle aspecten van een Bahá'í-benaderingswijze - met zulke demonstraties van de wijze waarop de geestelijke en praktische levensaspecten op elkaar moeten inwerken, openden Hij voor de gelovigen de vensters naar een nieuwe wereld van mogelijkheden. De geest van onvoorwaardelijke liefde waarin deze aansporingen werden geformuleerd maakte dat degenen tot wie de Meester zich richtte hun gevoelens van vrees en onzekerheid vanzelf kwijtraakten.

<p id=3.13>
	Meer nog dan de inspanning die de Meester zich getroostte voor de openbare uiteen-zetting van de Zaak, besteedde Hij tijd en energie aan het verdiepen van het begrip van de gelovigen aangaande de geestelijke waarheden van Bahá'u'lláh's Openbaring. In de ene stad na de andere, van de vroege morgen tot de late avond, wijdde Hij de uren die niet in beslag genomen werden door het openbare beroep op Zijn zending aan het beantwoorden van de vragen van de vrienden, ging Hij in op hun moeilijkheden en bezielde hen met vertrouwen in de bijdragen die ieder van hen kon leveren ter bevordering van de Zaak waaraan zij zich hadden overgegeven.Zijn bezoek aan Chicago stelde 'Abdu'l-Bahá in de gelegenheid eigenhandig de hoeksteen te leggen voor het eerste Bahá'í Huis van Aanbidding in het Westen, een project waarvoor het Huis van Aanbidding in 'Ishqábád - dat reeds in aanbouw was - de inspiratiebron was geweest en dat eveneens vanaf het allereerste begin door 'Abdu'l-Bahá aangemoedigd was.

<p>
<blockquote>De Mashriqu'l-Adhkár is een van de meest levensvatbare instellingen op de wereld en heeft vele bijbehorende afdelingen. Al is het vooreerst een Huis van Aanbidding, er hoort ook een ziekenhuis bij, een apotheek, een hospitium voor reizigers, een school voor weeskinderen, en een universiteit voor voortgezette opleidingen ... Ik hoop dat de Mashriqu'l-Adhkár nu in Amerika wordt gebouwd en dat op den duur een ziekenhuis, een school, een universiteit, een apotheek en een hospitium zullen volgen, die allen conform de meest doelmatige en doordachte methoden zullen functioneren. <sup>27*</sup></blockquote>

<p id=3.14>
	Zoals bij het proces dat zich gelijktijdig in Perzië voltrok, geldt ook hier dat alleen toekomstige historici in staat zullen zijn de scheppende kracht van dit aspect van de Westerse reizen naar waarde te schatten. Memoires en brieven spreken er over hoe zelfs korte ontmoetingen met de Meester talloze Westerse bahá'ís staande hebben weten te houden in de jaren van inspanning en offers die volgden en waarin zij al hun krachten inzetten voor de verbreiding en stabilisering van het Geloof. Zonder een dergelijke tussenkomst van het Middelpunt van het Verbond in eigen persoon, is het onmogelijk zich kleine groepen Westerse gelovigen voor te stellen - totaal verstoken als zij waren van de geestelijke erfenis die hun Perzische medegelovigen meegekregen hadden door de langdurige betrokkenheid van ouders en grootouders in de heroïsche belevenissen uit de Bábí en vroege Bahá'í-historie - die zich in zo korte tijd eigen wisten te maken wat de Zaak van hen vereiste en die het ontzettend zware werk dat ermee gemoeid was daad-werkelijk voor hun rekening namen.

<p id=3.15>
	Zijn toehoorders werden opgeroepen om de door liefde en overtuiging gedreven bewerkers te worden van een groots beschavingsproces welks centrale doelstelling de erkenning van de eenheid van het menselijk ras is. Hij stelde hun in het vooruitzicht dat, wanneer zij metterdaad gehoor gaven aan deze opdracht, zij in zichzelf en in anderen totaal onvermoede krachten zouden ontdekken waarmee God het menselijk ras in deze Dag had begiftigd :

<p>
<blockquote>Ge moet de ziel zelf van de wereld worden, de vitale geest in het lichaam van de kinderen der mensen. In deze wonderbare Eeuw, in deze periode waarin de Aloude Schoonheid, de Allergrootste Naam, beladen met ontelbare gaven, aan de horizon van de wereld verschenen is, heeft het Woord van God het innerlijk van de mensheid met zo´n geweldig vermogen bezield, dat Hij alle werkzaamheid van 's mensen menselijke hoedanigheden stilgelegd heeft en met Zijn alles overwinnende macht de volkeren in een uitgestrekte zee van eenheid verenigd heeft. <sup>28*</sup></blockquote>

<p id=3.16>
	Niets wellicht maakt zo overtuigend de reactie duidelijk waarmee de gelovigen aan deze oproep gevolg gaven, als het feit dat de eenheid die ze samen wisten te vormen absoluut geen afbreuk deed aan de eigen persoonlijke manier waarop zij de waarheden van het Geloof overdroegen. De relatie tussen individu en gemeenschap is altijd een van de meest boeiende vraagstukken geweest in de ontwikkeling van de samenleving. Men hoeft slechts, al is het maar terloops, de verslagen te lezen van de eerste bahá'ís in het Westen om een idee te krijgen van de grote mate van de eigen persoonlijke inzet die voor velen van hen karakteristiek was, vooral van de meest actieve en creatieve onder hen. Het gebeurde herhaaldelijk dat zij het Geloof eerst pas hadden gevonden na een intensief onderzoek van uiteenlopende geestelijke- en sociale bewegingen die destijds gaande waren. En dit ruime inzicht in de zorgen en interesses van hun tijdgenoten hielp hen zonder twijfel zulke bekwame onderrichters van het Geloof te worden. Even duidelijk is het echter ook, dat de grote verscheidenheid in hun begrip en woordkeus hen of hun medegelovigen er niet van weerhield mee te werken aan de totstandkoming van een collectieve eenheid die de voornaamste aantrekkingskracht van de Zaak vormde. Zoals de rapporten en historische verslagen van die tijd laten zien, lag het geheim van dit evenwicht tussen individu en gemeenschap in de geestelijke band die alle gelovigen bijeen bracht rond de woorden en het voorbeeld van de Meester. In een veelbetekenende zin <i>was</i> 'Abdu'l-Bahá voor hun allen de Bahá'í Zaak.

<p id=3.17>
	Een objectieve terugblik op 'Abdu'l-Bahá's missie in het Westen kan er niet omheen het nuchtere feit onder ogen te zien, dat slechts een klein aantal van degenen die het Geloof omhelsd hadden - en een nog veel geringer aantal van degenen die zich op openbare bijeenkomsten hadden verdrongen om Zijn woorden te beluisteren - meer van deze kostbare gelegenheden had overgehouden dan een betrekkelijk vage voorstelling van wat Zijn boodschap inhield. Al hield Hij rekening met deze beperkingen van Zijn toehoorders, toch aarzelde 'Abdu'l-Bahá niet om in Zijn contacten met Westerse gelovigen zo te werk te gaan dat Hij opriep tot een bewustzijnsniveau dat boven puur sociaal liberalisme en tolerantie uitging. Een enkel voorbeeld dat model kan staan voor een hele reeks van zulke ingrepen, was Zijn beminnelijke maar tevens indrukwekkende handelwijze toen Hij het huwelijk van Louis Gregory en Louise Mathews aanmoedigde - de ene een zwarte, de andere een blanke. Deze aanpak gaf de Amerikaanse Bahá'í-gemeenschap een maatstaf voor de ware betekenis van rassenintegratie, al waren haar leden schuchter en traag met inspelen op de wezenlijke consequenties van deze aanzet.

<p id=3.18>
	Ook zonder dat zij de doelstellingen van de Meester grondig doorzagen, begonnen degenen die Zijn boodschap aanvaard hadden, vaak met grote persoonlijke offers, praktisch gevolg te geven aan de principes die Hij verkondigde. Inzet voor de zaak van internationale vrede; doorbreken van de grote tegenstellingen tussen armoede en rijkdom, die de eenheid van de samenleving bedreigden; het opruimen van vooroordelen zoals die van nationaliteit en ras; de bevordering van gelijkstelling in de opvoeding van jongens en meisjes; de noodzaak om de ketenen van oude dogma's die onderzoek naar de werkelijkheid in de weg stonden te verbreken - al deze beginselen tot bevordering van de vooruitgang der beschaving hadden grote indruk gemaakt. Wat slechts weinigen en misschien wel geen van de toehoorders van de Meester doorzagen - misschien hadden kunnen doorzien - was dat het alleen de revolutionaire verandering in de structuur van de samenleving zelf en de bereidwillige onderwerping van de menselijke natuur aan de Goddelijke Wet is, die uiteindelijk de noodzakelijke veranderingen in levenshouding en gedragspatroon kan bewerkstelligen.

<br><br><br>
<center>
<<>>
</center>
<br><br><br>

<p id=3.19>
	De sleutel tot dit visioen van de op handen zijnde transformatie van het persoonlijke en sociale leven der mensheid was 'Abdu'l-Bahá's bekendmaking, kort na Zijn aankomst in Noord Amerika, van Bahá'u'lláh's Verbond en van de centrale rol die Hij daarin had te vervullen. In de eigen woorden van de Meester :

<p>
<blockquote>De meest bijzondere karakteristiek van de Openbaring van Bahá'u'lláh, een specifieke leerstelling die geen der Profeten uit het verleden ooit gegeven heeft, is de instelling en benoeming van het Middelpunt van het Verbond. Met deze benoeming en voorziening heeft Hij de religie van God gevrijwaard en beschermd tegen geschillen en schisma's, waardoor Hij het absoluut onmogelijk maakte een nieuwe sekte of aparte geloofsgroepering op te richten. <sup>29*</sup></blockquote>

<p id=3.20>
	In New York City, de stad die Hij voor Zijn doel had uitgekozen en benoemd tot "De Stad van het Verbond", onthulde 'Abdu´l-Bahá aan de Westerse gelovigen de gezagsoverdracht aangaande de definitieve uitleg van Zijn Openbaring zoals deze door de Stichter van hun Geloof was bepaald. Een hoog gewaardeerde gelovige, Lua Getsinger, was door de Meester aangewezen om de groep bahá'ís, die zich verzameld hadden in het huis waar Hij tijdelijk verbleef, op deze historische aankondiging voor te bereiden; vervolgens ging Hijzelf naar beneden en sprak in algemene termen over enkele implicaties van het Verbond. Juliet Thompson die met een van de Perzische vertalers boven was geweest op het tijdstip waarop haar vriendin deze opdracht kreeg, heeft ons een verslag nagelaten over de bijzonderheden. Zij haalt 'Abdu'l-Bahá's woorden als volgt aan :

<p>
<blockquote>...<i>Ik ben het Verbond</i>, aangesteld door Bahá'u'lláh. Niemand kan Zijn Woord tegenspreken. Dit is het Testament van Bahá'u'lláh. U zult het aantreffen in het Heilige Boek van de Aqdas. Trekt er op uit en verkondig, "Dit is <i>het Verbond van God</i> in uw midden." <sup>30*</sup></blockquote>

<p id=3.21>
	Ofschoon door Bahá'u'lláh ontworpen als het Instrument dat, in de woorden van Shoghi Effendi, "de invloed van het Geloof moest bestendigen, zijn onschendbaarheid moest verzekeren, het voor scheuring vrijwaren en zijn verbreiding over de gehele wereld stimuleren" <sup>31</sup>, was het Verbond bijna direct na Bahá'u'lláh's hemelgang geschonden door leden van Zijn eigen familie. Toen zij beseften dat het gezag waarmee de Meester op basis van de Kitáb-i-'Ahd, de Tafel van de Tak en ermee samenhangende documenten bekleed was hun persoonlijk hoop om de Zaak ten eigen gunste om te buigen de bodem insloeg, begonnen deze personen een hardnekkige campagne om Zijn positie te ondermijnen, eerst in het Heilige Land en vervolgens in Perzië waar de grote meerderheid van de Bahá'í-gemeenschap geconcentreerd was. Toen deze aanpak op niets uitliep, probeerden zij vervolgens op de vrees van het Ottomaans bestuur en de hebzucht van zijn vertegenwoordigers in Palestina in te werken. Deze hoop viel ook in duigen toen de "Jong Turkse Revolutie" het regiem in Constantinopel omverwierp en ongeveer eenendertig van zijn vooraanstaande leiders ophing met inbegrip van enkelen die bij de plannen van de Verbondsbrekers betrokken waren.

<p id=3.22>
	In het Westen hadden, in de eerste jaren van het geestelijk leiderschap van de Meester, door Hem aangewezen afgevaardigden reeds met succes de intriges van Ibrahim Khayru'lláh het hoofd geboden - ironisch genoeg de persoon die veel Amerikaanse gelovigen tot de Zaak gebracht had - die het leiderschap nastreefde met inschakeling van de Verbondsbrekers in de Heilige Familie. Ervaringen als deze hadden zonder twijfel de Westerse gelovigen rijp gemaakt voor de Meester´s officiële afkondiging van Zijn status en voor de vastbeslotenheid waarmee Hij van de gelovigen eiste iedere vorm van betrokkenheid met zulke zaaiers van verdeeldheid uit de weg te gaan. Pas geleidelijk aan echter zou, terwijl de nieuwe gemeenschappen worstelden om onderlinge meningsverschillen goed op te lossen en de steeds weer opduikende verleiding tot partijvorming te weerstaan, de uitwerking van deze grote herscheppende wet van de nieuwe Beschikking zichtbaar worden.

<p id=3.23>
	Terwijl Hij op openbare bijeenkomsten en in privé gedachtewisselingen de visie uiteenzette omtrent een wereld van eenheid en vrede, die door de Openbaring van God voor onze tijd in het leven zal worden geroepen, waarschuwde de Meester heel nadrukkelijk voor de gevaren die zich aan de nabije horizon aftekenden - zowel voor het Geloof als voor de wereld. Voor beiden voorzag 'Abdu'l-Bahá, met de woorden van Shoghi Effendi, een "winter van ongekende strengheid".

<p id=3.24>
	Voor de Zaak van God zou die winter een hartverscheurend verraad van het Verbond met zich meebrengen. In Noord Amerika bleef de onbetrouwbaarheid van een klein aantal personen, die zich gefrustreerd voelden in hun ambitie voor persoonlijk leiderschap, een voortdurende bron van problemen voor de gemeenschap, die het geloof van sommigen aantastte en voor anderen aanleiding werd om hun deelname aan het Geloof eenvoudigweg prijs te geven. Ook in Perzië werd het geloof van de vrienden bij herhaling zwaar op de proef gesteld door de intriges van ambitieuze figuren die plotseling kansen meenden te zien om zelf een voorname rol te gaan spelen in de successen die het werk van de Meester in het Westen behaalde. In beide gevallen zouden de gevolgen van zulke ontrouw uiteindelijk de toewijding van de trouwe gelovigen nog vergroten.

<p id=3.25>
	Wat de mensheid in het algemeen betrof, waarschuwde 'Abdu'l-Bahá in onheilspellende termen voor de catastrofe die Hij aan zag komen. Terwijl Hij de noodzaak benadrukte van pogingen tot verzoening, die tot op zekere hoogte het leed van de wereldbevolking zou kunnen verlichten, liet Hij Zijn toehoorders niet in het ongewisse over de omvang van het gevaar. In een van de toonaangevende dagbladen in Montreal dat bijzonder uitvoerig verslag deed over de rondreis, werd bericht :

<p>
<blockquote>"Heel Europa zit vol met bewapening. Deze militaire voorbereidingen zullen onvermijdelijk op een grote oorlog uitlopen. De bewapeningswedloop zelf leidt tot oorlog. Dit enorme arsenaal moet wel alles in vuur en vlam zetten. Er is niets profetisch aan deze visie", zei 'Abdu'l-Bahá; "dit is uitsluitend op gezond verstand gebaseerd.." <sup>32</sup></blockquote>

<p id=3.26>
	Op 5 december 1912 reisde de Persoon die in heel Noord Amerika was toegejuicht als "de Apostel van de Vrede" per schip van New York naar Liverpool. Na een betrekkelijk kort oponthoud in Londen en enige andere Britse centra bezocht Hij verscheidene Europese steden, met opnieuw een bezoek van enkele weken aan Parijs, waar Hij gebruik kon maken van de diensten van Hippolyte Dreyfus wiens beheersing van het Perzisch en Arabisch schrift aan de wensen van de Meester voldeed. Als erkende culturele hoofdstad van Europa was Parijs het brandpunt van bezoekers uit vele delen van de wereld waaronder de Oriënt. Terwijl de voordrachten die Hij gaf tijdens Zijn twee uitgebreide bezoeken aan de stad vaak zinspeelden op de grote sociale kwesties die elders aan de orde waren, leken ze zich vooral te onderscheidden door een diep doorleefde spiritualiteit, die de harten van degenen die Hem mochten ontmoeten diep getroffen moet hebben:

<p>
<blockquote>Verheft uw hart boven het hedendaagse uit en schouwt met de ogen van geloof in de toekomst. Nu wordt het zaad gezaaid en valt de korrel op de aarde, maar ziet, de dag zal komen dat uit dit zaad een prachtige boom opgroeit, met takken vol vruchten. Jubelt en verheugt u dat deze dag is aangebroken. Tracht de geweldige betekenis ervan te onderkennen, want deze dag is waarlijk wonderschoon! <sup>33*</sup></blockquote>


<p id=3.27>
	Op de ochtend van 13 juni 1913 ging 'Abdu'l-Bahá in Marseille aan boord van het stoomschip de <i>S.S. Himalaya</i> en vier dagen later legde Hij aan in Port Said in Egypte. Wat Shoghi Effendi "Zijn historische rondreizen" heeft genoemd, kwam ten einde met Zijn terugkeer in Haifa op 5 december 1913.

<br><br><br>
<center>
<<>>
</center>
<br><br><br>

<p id=3.28>
	Bijna op de dag af twee jaar na de uitspraak van 'Abdu'l-Bahá tegenover de uitgever van de <i>Montreal Daily Star</i> stortte de wereld, die haar heil had gezocht in een bedwelmend gevoel van misplaatst zelfvertrouwen en die ogenschijnlijk op solide funderingen rustte, plotseling in. De catastrofe wordt gewoonlijk in verband gebracht met de moordaanslag in Sarajevo op de troonopvolger van het Oostenrijks-Hongaarse keizerrijk. En het valt niet te ontkennen dat de reeks van blunders, onbekookte dreigementen en dwaze beroepen op "eer" die rechtstreeks tot de eerste wereldoorlog leidde, door deze betrekkelijk minder belangrijke gebeurtenis in gang werd gezet. In werkelijkheid echter hadden - en daar had de Meester eerder al op gewezen - voorafgaande incidenten en onvrede gedurende het eerste decennium van de eeuw de Europese leiders attent moeten maken op de broosheid van de bestaande orde. 

<p id=3.29>
	In de jaren 1904-1905 waren het Japanse en Russische rijk ten oorlog getrokken met een vernietigingsdrang die leidde tot de uitroeiing van praktisch de gehele vloot van de laatste en het prijsgeven van grondgebied dat het van vitaal belang voor het eigen rijk beschouwde, een vernedering die nog lang plaatselijk en internationaal gevolgen zou hebben. Tweemaal tijdens deze eerste jaren van de eeuw was een oorlog tussen Frankrijk en Duitsland over imperialistische plannen in Noord Afrika ternauwernood voorkomen, en dat alleen door de met eigenbelang verstrengelde tussenkomst van andere grootmachten. In 1911 veroorzaakten Italiaanse ambities een gevaarlijke bedreiging voor de internationale vrede door de bezetting van wat thans Libië is, maar wat destijds deel uitmaakte van het Ottomaanse rijk. De internationale instabiliteit was verder toegenomen - waarvoor de Meester ook gewaarschuwd had - toen Duitsland, dat zich ingekapseld was gaan voelen door een steeds groter web van vijandig gezinde verdragen, begon aan een programma van massale vlootuitbreiding, gericht op het overtroeven van de tot dan toe onbetwiste Britse overmacht. 

<p id=3.30>
	Spanningen onder de volken die gedwongen deel uitmaakten van de rijken van de Romanov, de Habsburgse en de Ottomaanse dynastieën verhevigden deze conflicten nog. Slechts wachtend op een kentering van het lot, dat de greep van de bouwvallige regimes die hen in bedwang hielden zou verbreken, keken de Polen, Tsjechen, Slowaken, Balten, Roemenen, Koerden, Arabieren, Armeniërs, Grieken, Macedoniërs, Slaven en Albaniërs gespannen uit naar de dag van hun bevrijding. Doordat ze intussen onverdroten dit net vol scheuren in de bestaande orde voor hun eigen doeleinden benutten, waren er een hoop complotten, verzetsgroepen en afscheidingsbewegingen in de weer. Geïnspireerd door ideologieën, die uiteenliepen van een bijna ordeloos anarchisme enerzijds tot een extreem racistisch en nationalistisch fanatisme anderzijds, deelden deze ondergrondse krachten één naïeve overtuiging: als het zou lukken het speciale onderdeel van het bestaande regime waarin ze hun tanden gezet hadden op de een of andere manier ten val te brengen, zou de innerlijke adeldom van het deel van de mensheid dat hun streven steunde - of de vermeende nobelheid van de mensheid in het algemeen - vanzelf een nieuw tijdperk van vrijheid en gerechtigheid garanderen. 

<p id=3.31>
	Onder al deze zogenaamde exponenten van met geweld afgedwongen veranderingen koerste één wijdvertakte beweging systematisch en met een genadeloos duidelijke doelstelling recht aan op een wereldrevolutie.De Communistische Partij, die zowel haar intellectuele stuwkracht als een onwrikbaar vertrouwen in haar uiteindelijke triomf ontleende aan de theorieën van de negentiende-eeuwse ideoloog Karl Marx, was erin geslaagd groepen overtuigde aanhangers te mobiliseren, verspreid over heel Europa en diverse andere landen. Er vast van overtuigd dat het genie van haar meester onomstotelijk had aangetoond dat de krachten die zowel de menselijke bewustwording als de maatschappelijke ordening tot stand hadden gebracht in wezen materieel van aard waren, verwierp de communistische beweging zowel de geldigheid van religie als die van "bourgeois" morele normen. Volgens haar visie was het geloof in God een neurotische zwakheid die het menselijk ras zichzelf permitteerde, een zwakheid die slechts aan generaties heersende klassen de ruimte had geboden om bijgeloof te hanteren als een instrument om de massa onder de knoet te houden.

<p id=3.32>
	Voor de wereldleiders, blindelings op weg naar de grote wereldbrand die trots en waanzin hadden voorbereid, betekende de grote ontwikkeling in de wetenschap en de technologie voornamelijk een middel om militair overwicht te krijgen op hun tegenpartij. De Europese tegenstanders van de betrokken naties waren evenwel niet de door armoede geplaagde en voornamelijk onontwikkelde koloniale bevolkingsgroepen die zij goed onder de duim hadden kunnen houden. Het valse vertrouwen dat door een militaire uitrusting werd gewekt leidde onverbiddelijk tot een wedloop om legers en vloten op een zo groot mogelijke schaal uit te rusten met de meest geavanceerde bewapening. Machinegeweren, lange-afstand kanonnen, "slagschepen", duikboten, landmijnen, gifgassen en de mogelijkheid om vliegtuigen met bommen uit te rusten verschenen als de kenmerken van wat een verslaggever heeft getypeerd als de "technologie van de dood".<sup>34</sup> Al dit vernietigingstuig zou - 'Abdu'l-Bahá heeft daar tevoren op gewezen - in de loop van het ophanden zijnde conflict ingezet en geperfectioneerd worden.

<p id=3.33>
	De wetenschap en technologie oefenden ook nog een andere, meer subtiele druk uit op de heersende orde. Grootschalige industriële productie, aangewakkerd door de wapenwedloop, had het proces van verstedelijking versneld. Tegen het einde van de voorafgaande eeuw begon dit proces reeds de overgeërfde normen en onderlinge relaties op de helling te zetten; het bracht een groeiend aantal mensen op nieuwe ideeën voor het bewerkstelligen van maatschappelijke veranderingen en wekte een massale honger op naar materiële genoegens die tot dan toe voorbehouden waren aan de elite in de samenleving. Zelfs onder betrekkelijk despotische regimes begonnen de mensen te beseffen hoezeer het burgerlijk bewind, om met succes zijn doelstellingen te kunnen bereiken, aangewezen was op zijn vermogen om brede steun te vinden bij het gewone volk. Deze maatschappelijke ontwikkelingen zouden onvoorziene en verreikende gevolgen krijgen. Naar gelang de oorlog zich eindeloos zou gaan voortslepen en het lichtvaardig vertrouwen in zijn dwaasheden twijfels zou doen rijzen, zouden miljoenen dienstplichtigen in de legers aan beide kanten gaan inzien, hoe zinloos hun lijden op zich was en hoe nutteloos voor hun eigen welzijn en dat van hun families. 

<p id=3.34>
	Naast deze gevolgen van de technologische en economische verandering leek de wetenschappelijke vooruitgang ook comfortabele standpunten over de aard van de mens aan te moedigen, de vrijwel niet opgemerkte deklaag die Bahá'u'lláh "het hinderlijke stof van alle verworven kennis" noemde. <sup>35</sup> Deze niet onderbouwde opvattingen werden spoedig gemeengoed voor een steeds breder publiek. Sensatiezucht in de populaire pers, heftige discussies onder wetenschappers of geleerden en studenten aan de ene kant en theologen of invloedrijke geestelijken aan de andere kant verzwakten het gezag van de gangbare religieuze doctrines evenals dat van de heersende morele normen nog verder.

<p id=3.35>
	Deze aardschokkende krachten van de nieuwe eeuw droegen het hunne ertoe bij de situatie waarvoor de Westerse wereld zich in 1914 geplaatst zag, uiterst onbestendig te maken. Toen de grote brand uitbrak, overtrof de nachtmerrie alles wat men zich had kunnen voorstellen. Het heeft geen zin hier de uitputtend geanalyseerde catastrofe van de Eerste Wereldoorlog nog eens de revue te laten passeren. Zelfs de statistieken zijn van dien aard dat de menselijke geest ze eigenlijk niet kan vatten. Men schat dat zo'n zestig miljoen mensen uiteindelijk de afschuwelijkste hel ingejaagd zijn die de historie ooit gekend had; van wie er acht miljoen in de loop van de oorlog het leven hebben gelaten en tien miljoen of nog meer voor de rest van hun leven invalide geworden zijn door verminkingen, vervuilde longen en vreselijke misvormingen. <sup>36</sup> Historici hebben geopperd dat de totale kosten tot in de buurt van dertig miljard dollar zijn opgelopen, waarmee tevens een substantieel deel van de totale kapitaalkracht van Europa verloren ging.

<p id=3.36>
	Zelfs zulke kolossale verliezen geven nog geen flauw idee van de algehele omvang van de ineenstorting. Een van de overwegingen die President Woodrow Wilson er lang van weerhield de oorlogsverklaring aan het Congres ter goedkeuring voor te leggen - een daad die toentertijd praktisch onvermijdelijk was geworden - was dat hij zich zeer bewust was van de morele schade die dit tot gevolg zou hebben. Wat deze bijzondere man - een staatsman wiens visie de lof oogstte van zowel 'Abdu'l-Bahá als Shoghi Effendi - onder andere speciaal typeerde was dat hij begreep dat de verwildering van de menselijke aard de ergste nalatenschap zou zijn van de tragedie die destijds Europa in haar greep hield, een restverschijnsel dat door geen menselijk vermogen teruggedraaid zou kunnen worden.<sup>37</sup>

<p id=3.37>
	Een bezinning op de proporties van het lijden dat de mensheid in die vier oorlogsjaren te verduren kreeg - en ook op de eruit voortvloeiende terugslag in het langdurige, pijnlijke beschavingsproces van de menselijke natuur - verleent een droevig gewicht aan de woorden die de Meester twee of drie jaar eerder tot Zijn toehoorders gericht had in Europese steden als Londen, Parijs, Wenen, Boedapest en Stuttgart en ook in Noord Amerika. Op een avond, toen Hij een voordracht hield in het huis van de Heer en Mevrouw Sutherland Maxwell in Montreal, had Hij gezegd :

<p>
<blockquote>De mensheid dwaalt thans in duisternis, omdat ze geen voeling meer heeft met de wereld van God. Daarom zijn de tekenen van God niet zichtbaar in het hart van de mens. De kracht van de Heilige Geest wordt niet gevoeld. Wanneer een geestelijk, goddelijk licht in de wereld verschijnt en aan de mensen goddelijke lering en leiding worden gezonden, volgt verlichting. Een nieuwe geest wordt voelbaar, een nieuwe kracht daalt neer en er ontstaat een nieuwe levenswijze. Het is als een geboren worden uit het dierenrijk in het rijk van de mens. ... Ik wil erom bidden, en u moet dat ook doen, dat een dergelijke hemelse gave werkelijkheid mag worden. Dat strijd en vijandschap uitgebannen mogen worden, dat oorlog en bloedvergieten mogen verdwijnen, dat de harten der mensen met elkaar in verbinding mogen komen en dat allen zich mogen laven aan dezelfde bron. <sup>38*</sup></blockquote>

<p id=3.38>
	Het op wraak beluste vredesverdrag dat de Geallieerde strijdkrachten van hun verslagen vijanden afdwongen, zaaide slechts het zaad - zoals 'Abdu'l-Bahá en Shoghi Effendi beiden hebben verklaard - voor een ander, nog veel vreselijker conflict. De rampzalige herstelbetalingen die van de verliezers geëist werden - en de onrechtvaardige eis om de hele schuld op zich op zich te nemen voor een oorlog waarvoor alle partijen in een of andere mate verantwoordelijk waren geweest - behoorden tot de factoren die ontgoochelde volkeren in Europa er toe zouden brengen om totalitaire beloften van verlossing te omhelzen die zij anders wellicht niet overwogen zouden hebben.

<p id=3.39>
	Hoe hardvochtig de herstelbetalingen die men van de verslagen partij eiste ook waren, de zogenaamde overwinnaars kwamen, ironisch genoeg, tot de ontstellende bevinding dat hun overwinning - en de eis tot onvoorwaardelijke overgave die ertoe geleid had - hun evenzeer akelig duur was komen te staan. Verbijsterende oorlogsschulden maakten voorgoed een einde aan het economisch overwicht dat deze Europese naties verworven hadden door drie eeuwen van imperialistische uitbuiting van de rest van de planeet. De dood van miljoenen jonge mannen die men dringend nodig gehad zou hebben om de problemen van de komende decennia het hoofd te kunnen bieden, was een verlies dat zich nooit meer liet herstellen. Sterker nog, Europa zelf - dat zich nog pas vier jaar tevoren trots had voorgedaan als het duidelijke toppunt van beschaving en wereldwijde invloed - verloor in één klap zijn superioriteit en begon in de volgende decennia aan de onverbiddelijke terugval naar de status van ondergeschikte aan een nieuw verrijzend machtscentrum in Noord Amerika.

<p id=3.40>
	Aanvankelijk zag het ernaar uit dat de visie op de toekomst, zoals Woodrow Wilson die geduid had, nu gerealiseerd ging worden. Gedeeltelijk bleek dit het geval toen onderdrukte volken her en der in Europa de vrijheid verwierven om hun lot in eigen handen te nemen, met als gevolg dat er uit de restanten van de vroegere keizerrijken een aantal nieuwe nationale staten verrezen. Verder verleenden de "Veertien Punten" van de President aan zijn publieke toespraken zo'n groot moreel gezag in de ogen van miljoenen Europeanen, dat zelfs de meest recalcitrante van zijn collega's onder de geallieerde machten zijn wensen niet helemaal kon negeren. Ondanks maanden van geharrewar over koloniën, landsgrenzen en clausules in de tekst van het vredesverdrag, bevatte het verdrag van Versailles uiteindelijk tevens een afgezwakte vorm van de voorgestelde Volkenbond, een instelling waarvan men hoopte dat zij toekomstige geschillen tussen naties zou kunnen beslechten en internationale kwesties tot overeenstemming brengen.

<p id=3.41>
	Het commentaar van Shoghi Effendi over de betekenis van dit historisch initiatief verdient nadere overweging van elke bahá'í die de gebeurtenissen van deze roerige eeuw probeert te doorgronden. Hij beschrijft twee nauw samenhangende ontwikkelingen die in verband staan met het aanbreken van wereldvrede en benadrukt het feit dat ze "voorbeschikt zijn om mettertijd hun hoogtepunt te bereiken in één glorieuze bekroning." <sup>39*</sup> De eerste ontwikkeling beschrijft de Behoeder als verbonden met de missie van de Bahá'í-gemeenschap op het Noord Amerikaanse continent; de tweede met de bestemming van de Verenigde Staten als natie. Doelend op dit laatste gegeven, dat dateerde uit de tijd van het uitbreken van de eerste wereldoorlog, schrijft Shoghi Effendi :

<p>
<blockquote>Zijn eerste aanzet kreeg het door de formulering van de Veertien Punten van President Wilson, waarin voor het eerst deze republiek haar verbondenheid uitsprak met het welzijn van de Oude Wereld. Zijn eerste terugval liep het op door de afstand die deze republiek nam van de pas gestichte Volkenbond, aan de schepping waarvan deze president hard had gewerkt ... Maar de weg erheen mag dan lang en moeizaam zijn, het moet toch leiden - via een reeks van successen en tegenslagen - tot de politieke eenmaking van het Oosterse en Westerse halfrond, tot de instelling van een wereldregering en de totstandkoming van de Kleine Vrede, zoals door Bahá'u'lláh voorzegd en door de Profeet Jesaja aangekondigd. Het moet tenslotte zijn bekroning vinden in het ontvouwen van de banier van de Allergrootste Vrede in het Gouden Tijdperk van de Beschikking van Bahá'u'lláh. <sup>40*</sup></blockquote>

<p id=3.42>
	Hoe tragisch was daarom het lot van het ontwerp waarvoor de Amerikaanse president zich zoveel inspanning getroost had. Spoedig werd duidelijk dat de Volkenbond een doodgeboren kind was geweest. Al bevatte hij zulke elementen als wetgeving, een rechterlijke macht, een uitvoerend en een ondersteunend ambtenarenapparaat - het gezag dat van zo vitale betekenis was voor de verrichting van de werkzaamheden waarvoor hij bestemd leek te zijn werd hem onthouden. Ingekapseld in de negentiende-eeuwse opvatting van onbeperkte nationale soevereiniteit, kon hij alleen maar besluiten nemen met de unanieme goedkeuring van de lidstaten; dat was een voorwaarde die doeltreffend handelen praktisch onmogelijk maakte. <sup>41/</sup> De voosheid van het systeem werd ook aangetoond door de weigering om een paar van de meest belangrijke staten toe te laten: Duitsland was afgewezen als een verslagen natie die verantwoordelijk was geweest voor de oorlog; Rusland was aanvankelijk de toetreding geweigerd vanwege zijn Bolsjewistisch regiem; en de Verenigde Staten zelf weigerden toetreding - als gevolg van een enghartige politieke partijgeest in het Congres - alsook de ondertekening van het verdrag. Ironisch genoeg bleken zelfs de halfslachtige pogingen die men ondernomen had om etnische minderheden die in de nieuw gestichte landstaten woonden te beschermen, uiteindelijk weinig meer te zijn dan wapens in de voortdurende conflicten van broedermoord in Europa.

<p id=3.43>
	Samenvattend, precies op het moment in de geschiedenis dat een uitbarsting van geweld zonder weerga de overgeërfde bastions van een beschaafde levenswijze had ondergraven, had het politieke leiderschap in de Westerse wereld het enige alternatieve stelsel van internationale orde ontkracht dat zijn ontstaan te danken had aan de ervaring van deze catastrofe en dat als enige in staat geweest zou zijn het veel grotere leed dat nog in het verschiet lag te verzachten. In de profetische woorden van 'Abdu'l-Bahá: "Vrede, Vrede ... is wat de monden van machthebbers en volken zonder ophouden verkondigen, terwijl intussen het vuur van niet gedoofde haat nog steeds in hun harten smeult." "De kwalen waaraan de wereld nu lijdt", voegde Hij er in 1920 aan toe, "zullen zich vermenigvuldigen, het duister dat haar omgeeft zal nog toenemen ... De verslagen grootmachten zullen hun weerstand voortzetten. Zij zullen iedere gelegenheid aangrijpen die het vuur van oorlog weer kan oprakelen." <sup>42*</sup>

<br><br><br>
<center>
<<>>
</center>
<br><br><br>

<p id=3.44>
	Toen de vlammenzee van de oorlog de wereld verzwolg, richtte 'Abdu'l-Bahá Zijn aandacht op de ene grote opgave die Hem in Zijn taakvervulling nog restte, namelijk om garant te staan voor de verkondiging, tot in de uithoeken der aarde, van de boodschap die evenzeer in de Islamitische als in de Westerse samenleving was genegeerd of tegengewerkt. Het instrument dat Hij voor dit doel ontwierp was het Goddelijk Plan, uitgewerkt in veertien lange Tafelen. Vier daarvan waren gericht aan de Bahá'í-gemeenschap van Noord Amerika en tien aanvullende andere aan vijf specifieke delen van die gemeenschap. Samen met Bahá'u'lláh's Tafel van de Karmel en de Wil en het Testament van de Meester, werden de Tafelen van het Goddelijk Plan door Shoghi Effendi omschreven als drie van de "Handvesten" van de Zaak. Geopenbaard tijdens de donkerste dagen van de oorlog, in 1916 en 1917, riep het Goddelijk Plan de kleine groep van Amerikaanse en Canadese gelovigen op het voortouw te nemen voor de verspreiding en vestiging van de Zaak van God over heel de planeet. De implicaties van deze oproep waren ontzagwekkend. De Meester heeft het zo verwoord: 

<p>
<blockquote>De hoop die 'Abdu'l-Bahá omtrent u koestert is dat hetzelfde succes dat uw inspanning in Amerika heeft opgeleverd, al uw moeite in andere delen van de wereld zal bekronen. Dat door uw toedoen de faam van de Zaak van God zich zal spreiden over heel het Oosten en Westen en dat de komst van het Koninkrijk van de Heer der Heerscharen in alle vijf continenten van de aardbol verkondigd zal worden. Vanaf het moment dat deze Goddelijke Boodschap door de Amerikaanse gelovigen wordt uitgedragen vanuit het Amerikaanse gebied en verkondigd wordt over de continenten van Europa, Azië, Afrika en Australië en op de eilanden van de Stille Zuidzee - vanaf dat moment kan deze gemeenschap zichzelf verzekerd weten van een plaats op de troon van eeuwigdurende heerschappij. Dan zullen alle volkeren van de wereld verklaren dat deze gemeenschap geestelijk verlicht en door God geleid wordt. Dan zullen over geheel de aarde de lofprijzingen weerklinken van haar luister en grootheid ... <sup>43*</sup></blockquote>

<p id=3.45>
	Shoghi Effendi herinnert ons er aan dat deze historische missie, door hem beschreven als "het geboorterecht van de Noord Amerikaanse Bahá'í Gemeenschap",<sup>44*</sup> haar oorsprong vindt in de uitspraken van de Twee Manifestaties van God over het tijdperk van volwassenheid van het mensdom. Het kwam voor het eerst voor in de woorden van de Báb, die de "volkeren van het Westen" opriep "Komt te voorschijn uit uw steden" om "God een helpende hand te reiken nog voor de Dag waarop de Heer van vertroosting onder u zal neerdalen in de schaduw van de wolken ..." en om te worden "als ware broeders in de ene en ondeelbare religie van God, zonder enig onderscheid, ... zodat ge uzelf herkent in hen en zij zichzelf in u".<sup>45*</sup> In Zijn oproep tot de "Heersers van Amerika en Presidenten van de Republieken aldaar" heeft Bahá'u'lláh Zelf een opdracht gegeven die in geen enkele van Zijn overige toespraken tot wereldleiders voorkomt: "Richt de terneergeslagenen op met rechtvaardige hand en verplettert de invloedrijke onderdrukker met de roede van de geboden van uw Heer, de Beschikker, de Alwijze." <sup>46</sup> Het was ook Bahá'u'lláh die een van de diepste waarheden onder woorden bracht over het proces waardoor de beschaving zich ontwikkeld heeft: "In het Oosten is het licht van Zijn Openbaring doorgebroken, in het Westen zijn de tekenen van Zijn heerschappij verschenen. Overweegt dit in uw hart, O mensen ..." <sup>47*</sup>

<p id=3.46>
	Hoewel het Goddelijk Plan, zoals de Behoeder later zou zeggen, "tijdelijk zou worden opgeschort", totdat het systeem tot stand was gebracht dat nodig was voor de realisering ervan - had 'Abdu´l-Bahá een groep gelovigen uitgezocht, bemoedigd en gevolmachtigd om de leiding te nemen in de lancering van de onderneming. Zijn eigen leven liep nu snel ten einde, maar de drie jaren die hem nog restten na afloop van de wereldoorlog leken, achteraf gezien, een voorproef te bieden van de overwinningen die de Zaak zelf in de volgende jaren van de eeuw zou beleven. De gewijzigde omstandigheden in het Heilige Land gaven de Meester de vrije hand om Zijn werk ongehinderd voort te zetten en ze schiepen de omstandigheden waarin Zijn briljante verstand en geestkracht invloed konden uitoefenen op bestuursambtenaren, op allerlei hoogwaardigheidsbekleders die Hem opzochten en op de verschillende groeperingen die deel uitmaakten van de bevolking van het Heilige Land. Het bewind van het Mandaatgebied zelf trachtte de waardering voor het eenmakende effect van Zijn voorbeeld en het filantropisch werk dat Hij verzette uit te drukken door Hem tot de adelstand te verheffen. <sup>48</sup> Van nog meer betekenis was het, dat een hernieuwde stroom van pelgrims en van Tafelen naar de Bahá'í gemeenschappen van zowel Oost als West een uitbreiding van het onderrichtswerk stimuleerde en de vrienden een dieper inzicht gaf in de implicaties van de boodschap van het Geloof.

<p id=3.47>
	Niets illustreerde wellicht zo indrukwekkend de geestelijke overwinning die de Meester in het Wereldcentrum van het Geloof had behaald dan de gebeurtenissen die in Haifa, onmiddellijk na Zijn overlijden in de vroege uren van 28 november 1921, plaatsvonden. De volgende dag volgde een grote menigte van duizenden mensen, afkomstig uit de bonte schakering rassen en sekten van de hele omgeving, de rouwstoet op de hellingen van de Berg Karmel, bevangen van een oprecht verdriet zoals de stad nooit eerder had meegemaakt. Voorop in de stoet liepen vertegenwoordigers mee van de Britse regering, leden van het corps diplomatique, en de leiders van alle religieuze gemeenschappen in de streek, waarvan verscheidene deelnamen aan de plechtigheid bij de Graftombe van de Báb. Een dergelijke spontane en gezamenlijke uiting van rouw weerspiegelde een plotseling besef van het verlies van een Figuur, wiens voorbeeld als een brandpunt van eenheid had gewerkt in een verstoord en verdeeld land. Dit vormde op zich voor allen die ogen hadden om te zien een fascinerend bewijs van de waarheid van de eenheid der mensheid, welke de Meester onvermoeibaar had verkondigd. 


<br><br><br>
<center><b>
IV
</center></b>
<br><br><br>

<p id=4.1>
	Met het heengaan van 'Abdu'l-Bahá liep het Apostolisch Tijdperk van de Zaak ten einde. De Goddelijke inmenging, die zevenenzeventig jaar tevoren begonnen was op de avond dat de Báb Zijn zending aan Mulla Husayn bekend maakte - en 'Abdu'l-Bahá Zelf geboren werd - had zijn werk volbracht. Het was, in de woorden van Shoghi Effendi, "een periode geweest van een grootsheid die geen overwinningen in deze fase noch in de toekomst, hoe schitterend ook, kunnen evenaren"...<sup>49*</sup> Duizend of duizenden jaren strekken zich nu voor ons uit waarin de vermogens, die door deze scheppende kracht in het menselijk bewustzijn geplant zijn, zich geleidelijk zullen gaan ontvouwen. 

<p id=4.2>
	Nadere beschouwing van zo´n formidabel tijdsgewricht in de geschiedenis van de beschaving brengt de Figuur, wiens aard en rol uniek zijn geweest in dit proces van zesduizend jaar scherp in beeld. Bahá'u'lláh heeft 'Abdu'l-Bahá "het Mysterie van God" genoemd. Shoghi Effendi heeft Hem beschreven als "het Centrum en de Spil" van Bahá'u'lláh's Verbond, het "volmaakte Voorbeeld" van de leringen van Gods Openbaring voor het tijdperk van de volwassenwording van de mensheid en "de Drijvende Kracht van de Eenheid van de mensheid". Geen van de Goddelijke Openbaringen die het leven schonken aan de andere grote religieuze stelsels in de opgetekende geschiedenis ging vergezeld van een verschijning, ook maar enigszins vergelijkbaar met de Zijne; allen waren ze wezenlijke stadia geweest in de aanloop van de mensheid naar haar volwassenheid. 'Abdu'l-Bahá was Bahá'u'lláh's hoogste Schepping, Degene die al het overige mogelijk maakte. Het besef van deze waarheid bracht een begaafde Amerikaanse bahá'í ertoe om te schrijven:

<p id=>
<blockquote>Nu moest er een boodschap van God overgebracht worden, en er waren geen mensen om deze boodschap aan te horen. Om die reden schonk God 'Abdu'l-Bahá aan de wereld. 'Abdu'l-Bahá ontving de boodschap van Bahá'u'lláh ten behoeve van het menselijk ras. Hij hoorde de stem van God. Hij werd door de geest bezield. De betekenis van deze boodschap drong volledig tot Hem door en Hij nam het op zich eraan te werken dat het menselijk ras aan de stem van God gevolg zou geven. .... Voor mij is <i>dat</i> het Verbond - dat er op deze aarde iemand was die een tot nog toe niet geschapen volk kon vertegenwoordigen. Er waren alleen maar stammen, families, gezindten, klassen etc., maar er was niemand als 'Abdu'l-Bahá. En 'Abdu'l-Bahá als mens nam de boodschap van Bahá'u'lláh tot zich en beloofde God dat Hij de mensen tot de <i>eenheid van de mensheid</i> zou leiden, en een mensheid zou scheppen die de uitvoerder van Gods geboden kon zijn. <sup>50</sup></blockquote>

<p id=4.3>
Hij begon aan Zijn missie als gedetineerde van een brute en onbekwame regering. Onophoudelijk maakten trouweloze broers, die het op Zijn dood gemunt hadden, Hem het leven moeilijk. In Zijn eentje maakte de Meester van de Perzische Bahá'í-gemeenschap een schitterend voorbeeld van de maatschappelijke ontwikkeling zoals de Zaak die tot stand kon brengen. Hij stimuleerde de verbreiding van het Geloof in het Oosten, Hij stichtte gemeenschappen van geestdriftige gelovigen in het Westen, Hij ontwierp een Plan voor de wereldomvattende uitbreiding van de Zaak, Hij verwierf het respect en de bewondering van opinieleiders zo ver als Zijn invloed reikte en Hij voorzag de volgelingen van Bahá'u'lláh overal ter wereld van een uitgebreide hoeveelheid gezaghebbende leiding omtrent de bedoeling van de wetten en leringen van het Geloof. Op de hellingen van de Berg Karmel bouwde Hij onder enorme inspanning en moeilijkheden de Graftombe die de stoffelijke resten van de ter dood gebrachte Báb herbergt; het brandpunt van de processen waardoor het leven op onze planeet langzaam maar zeker een organisch geheel zal worden. Door dit alles, in elke gelegenheid die zich maar voordeed in een leven dat gevuld was met alle mogelijke zorgen en kwesties - een leven dat continue blootstond aan de kritische aandacht van zowel vrienden als vijanden - zorgde hij ervoor dat het nageslacht de grote schat zal bezitten waarvan dichters, wijsgeren en mystici door de eeuwen gedroomd hebben, een voorbeeld van menselijke volmaaktheid zonder schaduwzijde.

<p id=4.4>
	En het was tenslotte 'Abdu'l-Bahá die definitief vastlegde dat de Goddelijke Orde, zoals deze door Bahá'u'lláh was ontworpen voor de eenwording van het menselijk ras en de vestiging van gerechtigheid in het gezamenlijke leven van de mensheid, zou kunnen beschikken over de middelen die nodig zijn om het doel van de Stichter in werkelijkheid om te zetten. Want wil er eenheid onder menselijke wezens kunnen bestaan - zelfs op het meest eenvoudige niveau - dan zijn daar twee wezenlijke voorwaarden aan verbonden. Op de eerste plaats moeten de betrokkenen het in zekere mate met elkaar eens zijn over de aard van de werkelijkheid, daar deze van invloed is op hun onderlinge relaties en die met de waarneembare wereld. Ten tweede moeten zij het met elkaar eens zijn over enkele erkende en gezaghebbende middelen met behulp waarvan besluiten kunnen worden genomen die van invloed zijn op hun onderlinge omgang en die hun gemeenschappelijke doelstellingen bepalen.

<p id=4.5>
	Eenheid is niet, tenminste niet zondermeer, een situatie die voortvloeit uit een gevoel van wederzijdse welwillendheid en een gemeenschappelijke doelstelling, hoe diepgaand en oprecht zulke gevoelens ook mogen zijn, net zo min als een organisme het product is van een toevallige en vormeloze verbinding van verschillende elementen. 	Eenheid is een verschijningsvorm van de scheppingsdrang; het bestaan daarvan wordt waarneembaar in de resultaten die door gemeenschappelijke actie tot stand komen en de afwezigheid verraadt zich door het falen van zulke inspanningen. Al wordt de scheppingsdrang menigmaal belemmerd door onwetendheid en ontsporingen, toch is deze kracht de primaire aanzet tot vooruitgang van de beschaving. Zo bracht hij wettelijke regelingen tot stand en evenzo maatschappelijke en politieke instellingen, kunstwerken, een eindeloze reeks van technologische prestaties, morele doorbraken, materiële welvaart, en lange periodes van nationale vrede waarvan de naglans in de herinnering van latere generaties voortleeft als "gouden eeuwen".

<p id=4.6>
	Via de Openbaring van God aan een volwassen wordende mensheid zijn de latente krachten van deze scheppingsdrang nu eindelijk voluit te voorschijn gebracht en de middelen die nodig zijn voor de verwerkelijking van Gods bedoeling staan ons nu ter beschikking. In Zijn Wil en Testament, welke Shoghi Effendi gekarakteriseerd heeft als het "Handvest" van de Administratieve Orde, heeft 'Abdu'l-Bahá tot in detail het karakter en de rol uitgewerkt van de twee instellingen, die Zijn aangewezen Opvolgers zijn en die met hun aanvullende taken de eenheid garanderen van de Bahá'í Zaak en de voltooiing van haar missie door de hele Beschikking heen, n.l. het Behoederschap en het Universele Huis van Gerechtigheid. Hij legde daarbij in het bijzonder grote nadruk op de autoriteit die aldus overgedragen werd:

<p>
<blockquote>Al hetgeen zij besluiten, komt van God. Wie hem niet gehoorzaamt en hen evenmin, is niet gehoorzaam aan God; al wie tegen hem in opstand komt en tegen hen, heeft zich tegen God gekeerd; al wie zich tegen hem verzet, verzet zich tegen God; al wie tegen hen betoogt, heeft tegen God stelling genomen ...<sup>51*</sup></blockquote>

<p>
Shoghi Effendi heeft de betekenis van deze heel opvallende tekst toegelicht:

<p>
<blockquote>Het Bestuursstelsel, zo moet men wel weten, dat op grond van dit historisch document is ingesteld, is krachtens zijn oorsprong en aard een unicum in de annalen van de religieuze stelsels der wereld. Men kan vol vertrouwen stellen, dat geen Profeet voor Bahá'u'lláh ... met gezag en in geschrifte, iets heeft vastgelegd dat te vergelijken valt met het Bestuursstelsel dat de gezaghebbende uitlegger van Bahá'u'lláh's leringen heeft ingesteld. Dit stelsel ... moet het Geloof waaruit het is voortgekomen voor schisma vrijwaren, en zal dat ook doen op een wijze die in geen enkele voorgaande religie ooit is voorgekomen. <sup>52</sup></blockquote>

<p id=4.7>
	In de tijd die voorafging aan de voorlezing en publicatie van de Wil en het Testament, had de grote meerderheid der gelovigen in de veronderstelling geleefd, dat het volgende stadium in de evolutie van de Zaak de verkiezing zou zijn van het Universele Huis van Gerechtigheid, de instelling die door Bahá'u'lláh persoonlijk in de Kitáb-i-Aqdas was gegrondvest als het opperste bestuurslichaam van de Bahá'í wereld. Om deze gang van zaken in haar geheel beter te kunnen begrijpen moet men zich als hedendaagse bahá'í het belangrijke feit realiseren dat het begrip Behoederschap tot dan toe in de gemeenschap volslagen onbekend was. Er heerste algemeen vreugde over het nieuws van de unieke onderscheiding, die de Meester aan Shoghi Effendi verleend had, en ook over de doorgaande verbinding met de Stichter van het Geloof die deze functie inhield. Tot dan toe echter had men geen idee gehad van Bahá'u'lláh's bedoeling, dat er een dergelijke instelling zou komen noch van de uitleggende taak die zij zou moeten vervullen - een functie waarvan het vitale belang sindsdien steeds duidelijker aan de dag getreden is, en waarvan het achteraf gezien duidelijk is dat ze impliciet in sommige van Zijn geschriften besloten lag.

<p id=4.8>
	Wat de verbeelding van ieder die er toen bij was - hetzij toegewijd gelovig hetzij niet gunstig gezind - volkomen te boven ging, was de transformatie in het leven van de Zaak die door de Wil van de Meester op gang werd gebracht. "Als ge zoudt weten wat er na Mij zal plaats grijpen", had 'Abdu´l-Bahá verzekerd, "zoudt ge stellig bidden dat Mijn einde spoediger komen zou"! <sup>53*</sup> 

<br><br><br>
<center><b>
V
</center></b>
<br><br><br>

<p id=5.1>
	Een beoordeling van de plaats van het Behoederschap in de Bahá'í geschiedenis vereist eerst een objectieve beschouwing van de omstandigheden waaronder Shoghi Effendi's missie ten uitvoer gebracht moest worden. Bijzonder belangrijk daarbij is het feit dat de eerste helft van zijn beleidsperiode zich afspeelde tussen twee grote oorlogen, een tijd die getekend werd door groeiende onzekerheid en verontrusting aangaande alle aspecten van de dingen die voor mensen belangrijk zijn. Aan de ene kant waren er opvallende vorderingen gemaakt in het slechten van hinderpalen tussen diverse naties en standen; anderzijds vormden politieke onmacht en een daaruit voortvloeiende apathie op het economische vlak een ernstige belemmering voor pogingen om positief op de nieuwe mogelijkheden in te spelen. Alom heerste een gevoel dat er dringend behoefte was aan een nieuwe visie op de aard van de samenleving en de rol die haar instellingen daarin zouden moeten spelen - een herziene visie inderdaad op de zin van het menselijk leven zelf.

<p id=5.2>
	Na de beëindiging van de eerste wereldoorlog zag de mensheid zich in staat tot nader onderzoek van diverse belangrijke mogelijkheden, waarvan men nooit tevoren zelfs maar gedroomd had. In heel Europa en het Midden-Oosten waren de absolutistische systemen, die het grootste struikelblok voor eenheid waren geweest, van de kaart geveegd. Ook werden er overal vraagtekens geplaatst bij de verstarde religieuze dogma's, die morele ondersteuning hadden verleend aan de krachten die tot conflicten en vervreemding hadden geleid. Voorheen onderdrukte volkeren hadden nu de vrijheid om plannen te beramen voor hun gemeenschappelijke toekomst en verantwoordelijkheid te dragen voor hun onderlinge betrekkingen door middel van de nieuwe nationale staten, voortgekomen uit de vredesbepalingen van Versailles. Dezelfde vindingrijkheid die geleid had tot de vervaardiging van ingenieuze vernietigingswapens, wierp zich nu op de aantrekkelijke en ook veelbelovende onderneming om economisch allure te verwerven. Uit de donkerste dagen van de oorlog waren aangrijpende verhalen boven komen drijven, zoals van de opwelling die Britse en Duitse soldaten op het idee gebracht had het bloedig geweld in de loopgraven te onderbreken om met elkaar samen de geboorte van Christus te gedenken; zij deden even het besef opflikkeren dat het menselijk ras in wezen één is, zoals de Meester onvermoeibaar op Zijn reizen in datzelfde continent verkondigd had.<sup>54</sup> Maar het allerbelangrijkste was, dat een heel bijzondere prestatie van de verbeeldingskracht de eenmaking van de mensheid een enorme stap verder had gebracht. De wereldleiders hadden, al was het met tegenzin, een internationaal raadgevend stelsel in het leven geroepen, dat - zij het heel broos vanwege de gevestigde eigenbelangen - het ideaal van een internationale vreedzame ordening voor het eerst in de steigers had gezet. 

<p id=5.3>
	Het naoorlogse reveil vond over heel de wereld weerklank. Aangevoerd door Sun Yat-Sen had het Chinese volk reeds het decadente keizerlijke regiem afgeschud, dat het welzijn van het land ernstig in gevaar had gebracht en beraamde het plannen om de grootheid van het rijk in ere te herstellen. Her en der in Latijns Amerika waren eveneens, ondanks vreselijke en herhaalde tegenslagen, volksbewegingen druk in de weer zeggenschap te verwerven over de toekomst van hun eigen land en de vrije beschikking over de ontzaglijke natuurlijke hulpbronnen op hun continent. In India was Mohandas Gandhi, een van de meest opmerkelijke figuren van de eeuw, begonnen aan een onderneming die niet alleen het lot van zijn land radicaal zou veranderen, maar tevens aan de wereld volstrekt duidelijk zou maken wat geestkracht kan bewerken. Afrika wachtte nog steeds op het uur van zijn lotsbestemming, evenals dat het geval was met de bevolking van andere koloniale gebieden; maar voor iedereen die zijn ogen kon gebruiken was er een veranderingsproces in beweging gekomen dat zich niet meer liet tegenhouden, omdat het de uitdrukking was van een universele hunkering in de mensheid.

<p id=5.4>
	Al was deze vooruitgang bemoedigend, hij kon de historische tragedie die zich voltrokken had, niet verhullen. Tijdens de tweede helft van de negentiende eeuw was de aankondiging van de Dag van God, die Bahá'u'lláh gericht had aan de leiders van Zijn tijd die het lot van de mensheid in handen hadden, afgewezen dan wel genegeerd door de ontvangers ervan, zowel in het Oosten als in het Westen. Wanneer men een geloofsafwijzing op dat niveau en op zo'n schaal overpeinst, stelt deze de weerklank die de missie van 'Abdu´l-Bahá vervolgens in het Westen ondervond in een ontnuchterend perspectief. Al kan men zich verheugen over de waardering die de Meester van alle kanten te beurt viel, dit neemt niet weg dat de directe resultaten van Zijn inspanning weer een enorme morele afgang van een aanzienlijk deel van de mensheid en haar leiders lieten zien. De boodschap die in het Oosten werd onderdrukt, werd hoofdzakelijk genegeerd door de Westerse wereld, die gewoon haar weg naar de ondergang vervolgde - een weg die daar al lange tijd op aanstuurde door een arrogante zelfvoldaanheid, die tenslotte leidde tot het verraad aan het ideaal dat belichaamd werd door de Volkerenbond.

<p id=5.5>
	Het kon niet anders of de eerste paar decennia, onmiddellijk nadat Shoghi Effendi de verantwoordelijkheid op zich had genomen om de Zaak van God te bepleiten, werden een periode van toenemende ontmoediging in heel de Westerse wereld, die het meeste weg had van een massale terugval in het proces van eenwording en verlichting, dat zo vol vertrouwen door de Meester aan de orde gesteld was. Het leek wel of het politieke, maatschappelijke en economische leven in een soort valkuil terecht gekomen was. Men begon ernstig te twijfelen aan de capaciteiten van de liberale democratische traditie om het op te kunnen nemen tegen de problemen die de tijd met zich meebracht; en zowaar, in een aantal Europese landen werden regeringen die bij zulke beginselen zworen, vervangen door autoritaire regimes. Weldra leidde de economische ineenstorting van 1929 tot een wereldwijde terugval in materieel welzijn, met alle verdere morele en psychologische onzekerheid van dien. 

<p id=5.6>
	Een evaluatie van deze omstandigheden kan ons helpen beter begrip te krijgen voor de kolossale uitdaging, waarmee Shoghi Effendi zich aan het begin van zijn beleidsperiode geconfronteerd zag. In de feitelijke toestand waarin de mensheid verkeerde toen hij er oog in oog mee kwam te staan, was er niets wat hem het vertrouwen kon geven dat de visie op een nieuwe wereld, hem nagelaten door de Stichters van de Bahá'í Zaak, aanzienlijk terrein zou kunnen winnen in welke hoeveelheid jaren die hem gegund zouden worden dan ook. 

<p id=5.7>
	Ook leek het instrumentarium dat hem ter beschikking stond niet het vermogen, noch de veerkracht en de perfectie te bezitten die zijn taak vereiste. In 1923 toen Shoghi Effendi tenslotte in staat was de volledige leiding van de Zaak op zich te nemen, bestond de hechte kern van Bahá'u'lláh's volgelingen uit de gemeenschap van gelovigen in Iran; en van hun aantal kon men destijds niet eens een betrouwbare schatting geven. De Iraanse gemeenschap, merendeels verstoken van de middelen die voor de bevordering van de Zaak nodig waren en met slechts heel beperkte materiële hulpbronnen tot haar beschikking, werd voortdurend de voet dwars gezet met allerlei pesterijen. In Noord Amerika hadden kleine gemeenschappen van gelovigen, reeds belast met de ontstellend grote verantwoordelijkheden voor het Goddelijk Plan, de handen vol aan de simpele noodzaak in het eigen levensonderhoud en dat van hun gezinnen te voorzien, daar de economische crisis steeds harder toesloeg. In Europa, Oceanië en het verre Oosten hielden nog kleinere groepen Bahá´ís de vlam van het Geloof brandend; dit was ook het geval met geïsoleerde groepen, families en personen her en der verspreid over de wereld. Boeken, zelfs in het Engels, waren er nauwelijks en het werk om de Geschriften in andere toonaangevende talen te vertalen en om fondsen te werven voor de publicatie ervan vormde een vrijwel ondragelijke last.

<p id=5.8>
	Hoewel de visie waarvoor de Meester hun de ogen geopend had, hun leven helder doorlichtte, moeten de middelen die de Bahá'ís ten dienste stonden hen jammerlijk ontoereikend toegeschenen hebben in vergelijking met de gebruikelijke levensomstandigheden om hen heen. De reusachtige zwarte fundering van de toekomstige Moeder Tempel van het Westen, zoals deze uitstak boven het voorste gedeelte van het meer ten noorden van Chicago, leek de spot te drijven met het schitterende ontwerp, dat de bouwkundige wereld nog maar enkele jaren tevoren verbaasd had doen staan. In Bagdad was het "Meest Heilige Huis", dat door Bahá'u'lláh bestemd was tot het centrale punt van Bahá'í bedevaarten, door tegenstanders van het Geloof met de grond gelijkgemaakt. In het Heilige Land zelf was het Huis van Bahá'u'lláh tot een bouwval verworden als gevolg van verwaarlozing door de Verbondsbrekers die het bezet hielden; en de Graftombe waarin de kostbare overblijfselen van de Báb en van 'Abdu´l-Bahá beiden rustten, was in het stadium blijven steken van een door de Meester opgericht eenvoudig, stenen bouwsel. 

<p id=5.9>
	Door een aantal oriënterende consultaties met vooraanstaande Bahá'ís werd het de Behoeder duidelijk, dat zelfs een formele discussie met deskundige gelovigen over de instelling van een internationaal secretariaat niet alleen geen zin had, maar wellicht zelfs averechts zou uitpakken. Dus begon Shoghi Effendi in zijn eentje aan de taak om de grootse onderneming die hem toevertrouwd was vooruit te helpen. Hoe totaal alleen hij zich voelde is voor de huidige Bahá'í generatie haast onmogelijk te vatten; in zoverre men het kan invoelen, doet het besef ervan onmiddellijk heel pijnlijk aan.

<p id=5.10>
	Aanvankelijk ging de Behoeder van de veronderstelling uit, dat de leden van de uitgebreide familie van de Meester, die vanwege hun voorname verwantschap bij Bahá'ís van overal in hoog aanzien stonden, de kans zouden aangrijpen om hem bij te staan in de realisering van de doelstelling die in de Wil van de Meester op zo'n pregnante en aangrijpende wijze onder woorden gebracht was. Zodoende nodigde hij zijn broers, neven en een van zijn zusters uit, die door hun opleiding voor dit doel geschikt waren, om hem op bestuurlijk niveau te ondersteunen in het veeleisende werk dat het Behoederschap met zich meebracht. Helaas bleek de een na de ander ontevreden met de ondergeschikte positie die hun aldus werd toebedeeld en laks in de tenuitvoerlegging van de werkzaamheden. Veel ernstiger nog was het, dat Shoghi Effendi zich geconfronteerd zag met een situatie, waarin het gezag waarmee hij bekleed was - hoewel dit in niet mis te verstane bewoordingen in de Wil en het Testament was uiteengezet - door zijn verwanten opgevat werd als betrekkelijk onbetekenend van aard. Deze personen gaven er de voorkeur aan het leiderschap van het Geloof te beschouwen als in wezen een familieaangelegenheid, waarin groot belang moest worden gehecht aan de zienswijzen van de ouderen onder hen die zogenaamd bevoegd waren om zich dat voorrecht toe te eigenen. Het begon met een vertoon van gemelijke weerstand, waarna de situatie steeds meer verslechterde tot het moment waarop de kinderen en kleinkinderen van 'Abdu´l-Bahá zich permitteerden het met Zijn benoemde opvolger oneens te zijn en aan zijn instructies geen verder gevolg te geven.

<p id=5.11>
	Rúhíyyih Khánum die dit proces van een verslechterende verstandhouding in de latere stadia van nabij meemaakte en die er zelf erg onder leed aan te moeten zien welk effect het had op zowel het werk van de Zaak als op de Behoeder zelf, schreef later : 

<p>
<blockquote>... men moet denken aan de oude geschiedenis van Kaïn en Abel, het verhaal van jaloezie in de familie, dat als een donkere draad in het weefsel van de geschiedenis door al haar episodes loopt en waarvan men de sporen aantreft in al wat er gebeurde ... De zwakheid van het menselijk hart, dat zich zo vaak hecht aan iets wat feitelijk geen waarde heeft, de zwakheid van de menselijke geest die zo geneigd kan zijn tot eigenwaan en zelfverzekerdheid in persoonlijke opvattingen, doet mensen verstrikt raken in een warboel van emoties, die hun oordeelsvermogen verblindt en hen op de verkeerde weg zet ... Hoewel zelfs dit verschijnsel van Verbondbreking eigen aan religies lijkt te zijn betekent dat niet dat het geen schade aan de Zaak berokkent ... Bovenal betekent het niet, dat er geen schade wordt toegebracht aan het Centrum van het Verbond zelf. Het ganse leven van Shoghi Effendi werd overschaduwd door de kwaadaardige persoonlijke agressie die tegen hem ondernomen werd.<sup>55</sup></blockquote>

<p id=5.12>
	Deze sombere achtergrond plaatst de inbreng van het Grootste Heilige Blad, een zuster van 'Abdu´l-Bahá en de laatst overgeblevene van het Heroïsche Tijdperk van het Geloof, in een des te stralender licht. Bahíyyih Khánum heeft na de dood van de Meester een vitale rol gespeeld in de bescherming van de belangen van de Zaak en zij werd Shoghi Effendi's enige echte steunpilaar. Haar trouwe toewijding ontlokte aan zijn pen de wellicht meest ontroerende passages die hij ooit zou schrijven. De woorden die hij aan haar wijdde na haar dood in 1932 werden gepubliceerd in een schrijven aan de Bahá'ís "in het Westen", waarvan een gedeelte als volgt luidde:

<p>
<blockquote>Alleen toekomstige generaties en schrijvers die het beter kunnen formuleren dan ik kunnen en zullen een waardig eerbetoon brengen aan de hoog oprijzende grootsheid van haar geestelijk leven, aan de unieke inbreng die zij bood tijdens de stormachtige perioden in de Bahá'í historie, aan de onverdeelde lof die over haar uitgestort is door zowel Bahá'u'lláh als door 'Abdu´l-Bahá, het Middelpunt van Zijn Verbond - al is dit niet opgetekend en is het merendeels onopgemerkt voorbijgegaan aan haar talrijke warme bewonderaars in het Oosten en het Westen -, aan het aandeel dat zij heeft gehad in het verloop van verscheidene van de belangrijkste gebeurtenissen uit de annalen van het Geloof; aan het leed dat zij te verduren kreeg, de offers die zij gebracht heeft, de uitzonderlijke gave van onuitputtelijk medeleven dat zij zo markant uitstraalde -- deze en nog veel meer blijken van haar indrukwekkende inbreng zijn zo onlosmakelijk verweven met de structuur van de Zaak zelf, dat een toekomstig geschiedschrijver van het Geloof van Bahá'u'lláh nooit daaraan voorbij kan gaan noch ze als onbeduidend kan afdoen ... Waar moet ik beginnen als ik de zegeningen die zij mij met al haar lieve zorg gebracht heeft zou willen opsommen, en dat in de meest kritieke en schokkende momenten van mijn leven? Voor mij die zo dringend aangewezen is op de levenwekkende genade van God, was zij het levende symbool van vele eigenschappen die ik zo had leren bewonderen in 'Abdu´l-Bahá.<sup>56*</sup></blockquote>

<p id=5.13>
	Lange tijd was de Behoeder de mening toegedaan, dat hij ter bescherming van de Zaak er het beste aan deed de steeds slechter wordende relaties binnen de Heilige Familie te verzwijgen. Pas toen tenslotte de tegenwerking uitliep op regelrechte daden van openlijk verzet, hetgeen binnen de familie leidde tot een beschamende samenwerking en zelfs tot huwelijken met leden van de groep Verbondsbrekers, tegen wier verraderlijke opstelling de Wil en het Testament van de Meester in krachtige bewoordingen had gewaarschuwd, en ook nog met een plaatselijk gevestigde familie die de Zaak zeer slecht gezind was, zag Shoghi Effendi zich genoodzaakt tegenover de Bahá'í wereld open kaart te spelen aangaande de aard van het wangedrag waarmee hij moest afrekenen.<sup>57</sup>

<p id=5.14>
	Deze treurige geschiedenis is van belang om een goede kijk te krijgen op de Zaak tijdens de twintigste eeuw; niet alleen vanwege de "puinhoop", zoals de Behoeder het noemde, die het aanrichtte binnen de Heilige Familie, maar ook omdat het licht werpt op de moeilijke opgaven, waarmee de Bahá'í gemeenschap in de komende jaren in stijgende mate te maken zal krijgen; opgaven die door de Meester en de Behoeder, in klare bewoordingen voorzegd waren. Nog afgezien van de onoprechtheid die voor velen van kenmerkend was, toonden Shoghi Effendi's verwanten weinig of geen besef van de geestelijke aard van de taak die hem in de Wil en het Testament op de schouders was gelegd. Dat de Openbaring van God voor het tijdperk van de volwassenwording van de mensheid gepaard moest gaan, als centraal noodzakelijk onderdeel van haar missie, met een autoriteit die van wezenlijk belang was voor de herstructurering van de maatschappelijke ordening, hield een geestelijke uitdaging in die zij blijkbaar niet in staat waren te doorzien, of die zij misschien nooit hebben willen begrijpen. Dat zij de Behoeder in de steek lieten vormt een les die het nageslacht, door de eeuwen van de Bahá'í Beschikking heen, bij zal blijven. Het lot van deze groep mensen - hoog bevoorrecht maar onwaardig als zij zich betoonden - onderstreept voor allen die van hun lotgevallen kennis nemen de grote betekenis die het Verbond van Bahá'u'lláh heeft voor de eenwording van de mensheid en tegelijk de strikte eisen die gesteld worden aan al degenen die er hun heil in zoeken.

<br><br><br>
<center>
<<>>
</center>
<br><br><br>

<p id=5.15>
	Wanneer Bahá'ís hun aandacht nader richten op de gebeurtenissen tijdens het beleid van Shoghi Effendi, moeten zij zich proberen voor te stellen hoe het karakter van de hem opgedragen taak er in zijn ogen uitzag. Onze gids daarbij is de grote hoeveelheid geschriften die hij ons nagelaten heeft. 'Abdu´l-Bahá had in talloze Tafelen en voordrachten het centrale beginsel van Bahá'u'lláh's boodschap verkondigd: "In deze wonderbare Openbaring, in deze glorierijke eeuw, is de instelling van het Geloof van God en het typerende kenmerk van Zijn Wet de bewustwording van de Eenheid der Mensheid.<sup>58*</sup> 'Abdu´l-Bahá had met even zoveel nadruk verzekerd, zoals al eerder vermeld, dat de zeer ingrijpende veranderingen die op ieder gebied van het menselijke streven gaande waren, nu de eenwording van de mensheid tot een haalbaar doelwit maakten. Het was deze visie die tijdens de zesendertig jaar van zijn Behoederschap het organiserend vermogen verschafte aan Shoghi Effendi´s werk. De daaruit voortvloeiende gevolgen waren het thema van enkele van zijn meest belangrijke boodschappen. In een schrijven van 1931 aan de vrienden in het Westen, opende hij voor hen een briljant perspectief:

<p>
<blockquote>Het beginsel van de Eenheid der Mensheid - de spil waar alle leringen van Bahá'u'lláh om draaien - is niet zo maar een opwelling van onnozele emotionaliteit of een uitingsvorm van vage en vrome hoop. De aansporing ertoe kan men niet simpelweg afdoen als een nieuwe bewustwording van de geest van broederschap en goede wil onder de mensen en het is al evenmin puur gericht op het cultiveren van een harmonieuze samenwerking tussen afzonderlijke volken en naties onderling. De werking ervan reikt veel dieper, veel verder dan al hetgeen waarvan de Profeten van weleer de bevordering behartigden. De boodschap die dit beginsel behelst, slaat niet alleen op het afzonderlijke individu, maar heeft allereerst betrekking op de aard van al die wezenlijke onderlinge verbanden die alle staten en naties tot leden van de ene menselijke familie moeten smeden ... Het gaat om een organische verandering in de structuur van de hedendaagse maatschappij, een verandering zoals de wereld nog nooit meegemaakt heeft ... Dit beginsel vraagt niet minder dan de reorganisatie en de demilitarisering van de hele beschaafde wereld - een wereld van organische eenheid in alle wezenlijke opzichten van het leven, van haar politieke apparaat, haar geestelijke aspiraties, haar handel en financieel beleid, haar schrijfwijze en taalgebruik, en daarbij tegelijk onbegrensd in de verscheidenheid van de nationale kenmerken van haar federale eenheden.<sup>59*</sup></blockquote>


<p id=5.16>
	Een concept dat zich heel markant aftekende in de geschriften van de Behoeder was de organische metafoor die Bahá'u'lláh, en daarna 'Abdu´l-Bahá gebruikten om het proces van duizenden jaren, dat de mensheid naar dit hoogtepunt in haar collectieve geschiedenis geleid heeft, weer te geven. Dat beeld was de parallel die men kan trekken tussen enerzijds de stadia waarin de menselijke samenleving zich geleidelijk georganiseerd heeft en tot een geheel is geworden en anderzijds het proces waarin elk menselijk wezen zich geleidelijk ontwikkelt vanaf de beperkingen van de kindertijd naar de capaciteiten die eigen zijn aan volwassenheid. Dit komt heel duidelijk naar voren in verscheidene geschriften van Shoghi Effendi die handelen over de transformatie die zich in onze tijd voltrekt:

<p>
<blockquote>De langdurige periodes van de kleuter- en kinderfase, waar het menselijk ras doorheen moest, zijn op de achtergrond geraakt. De mensheid beleeft thans het tumult dat gepaard pleegt te gaan met de meest heftige fase van zijn evolutie, de fase van de adolescentie, wanneer de onstuimigheid van de jeugd en zijn felheid hun hoogtepunt bereiken, die dan weer op den duur plaats maken voor de kalmte, de bedachtzaamheid en de volgroeidheid die kenmerkend zijn voor een volwassen mens.<sup>60*</sup></blockquote>

<p id=5.17>
	Zorgvuldige overweging van deze veelomvattende voorstelling bracht Shoghi Effendi ertoe aan de Bahá'í wereld een samenhangende beschrijving van de toekomst te bieden, die sedertdien drie generaties van gelovigen in staat gesteld heeft voor regeringen, de media en het grote publiek overal ter wereld het perspectief te verwoorden waarin het Bahá'í Geloof zijn uitwerking tracht te realiseren:

<p>
<blockquote>De eenheid van het menselijk ras zoals deze Bahá'u'lláh voor ogen stond, impliceert de inrichting van een wereldgemenebest, waarin alle naties, geloofsovertuigingen en klassen nauw en voorgoed verenigd zijn; waarin het zelfbestuur van zijn lidstaten, de individuele vrijheid en het initiatief van de afzonderlijke personen waaruit zij bestaan definitief en totaal gewaarborgd zijn. Dit gemenebest moet, voor zover we er ons een voorstelling van kunnen maken, bestaan uit een wereldomspannend wetgevend lichaam. De leden daarvan moeten, als degenen waarin de gehele mensheid haar vertrouwen stelt, in laatste instantie toezicht houden op het totaal van alle hulpbronnen van alle aangesloten naties en de wetten uitvaardigen die vereist zijn om het leven in goede banen te leiden, om te voorzien in de behoeften die er zijn en om de relaties tussen alle rassen en volken goed op elkaar af te stemmen. Voorts moet een uitvoerend orgaan, ondersteund door een internationale krijgsmacht, de besluiten die genomen worden ten uitvoer brengen en toezien op de naleving van de door het wetgevend lichaam aangenomen wetten; en zij moet de organische eenheid van het gehele gemenebest bewaken. Een wereldgerechtshof moet arbitreren en zijn bindend en definitief oordeel uitspreken in alle mogelijke geschillen die kunnen rijzen tussen de verschillende elementen die met elkaar dit universele systeem vormen ... De economische hulpbronnen van de wereld moeten in kaart gebracht worden, de vindplaats van haar grondstoffen moet worden aangeboord en volledig ten nutte gemaakt; haar markten moeten op elkaar afgestemd en ontwikkeld worden, en de verdeling van haar producten gelijkelijk geregeld.<sup>61*</sup></blockquote>

<p id=5.18>
	Toen hij in "De Beschikking van Bahá'u'lláh" een definitieve uitleg van het Bestuursstelsel aan het papier toevertrouwde maakte Shoghi Effendi speciale melding van de rol die deze instelling - die hij zelf vertegenwoordigde - zou spelen in het vermogen van de Zaak om een hele reeks van generaties langdurig en ononderbroken te kunnen bekijken ..." Dit unieke geschenk sprak bijzonder duidelijk voor zichzelf in zijn beschrijving van de tweevoudige aard van het historisch proces dat hij zich zag ontrollen in de twintigste eeuw. Het landschap van internationale kwesties, zo zei hij, meer en meer een nieuwe vorm krijgen onder invloed van de twee krachten van "integratie" en "desintegratie", krachten die beiden uiteindelijk de macht van de mens te boven gaan. In het licht van hetgeen we thans kunnen waarnemen is zijn vooruitziende blik op de werking van dit tweevoudige proces adembenemend: de schepping van "een techniek van wereldwijde intercommunicatie .... die wonderbaarlijk snel en met een perfecte regelmaat functioneert";<sup>62*</sup> de sloop van de nationale staat als belangrijkste bepaler van het menselijk lot; de vernietigende effecten die de aankomende morele instorting overal ter wereld zou hebben op de maatschappelijke samenhang; de wijd verspreide algemene ontgoocheling als gevolg van politieke corruptie; en - onvoorstelbaar voor zijn tijdgenoten - de verschijning van mondiale instellingen voor de bevordering van het menselijk welzijn, het coördineren van economische activiteit, het definiëren van internationaal geldende maatstaven, het aanmoedigen van solidariteitszin tussen de diverse rassen en culturen. Deze en nog andere ontwikkelingen, zo lichtte de Behoeder toe, zouden de omstandigheden waaronder de Bahá'í Zaak haar missie in de komende decennia zou volvoeren drastisch veranderen.

<p id=5.19>
	Een van de opvallende ontwikkelingen hierbij, die Shoghi Effendi bespeurde in de Geschriften waarvan hij de aangewezen uitlegger was, had betrekking op de toekomstige rol van de Verenigde Staten als natie en, in mindere mate, hun zusternaties op het Westelijk halfrond. Zijn toekomstvisie hierover is des te opmerkelijker, wanneer men bedenkt dat hij zijn visie neerschreef in een tijd dat de Verenigde Staten uitgesproken isolationistisch waren, zowel hun buitenlandse politiek als de opvattingen van het merendeel van hun burgers. Shoghi Effendi voorzag evenwel dat het land "een actief en beslissend aandeel ... zou nemen in de organisatie en de vreedzame regeling van de aangelegenheden der mensheid." Hij herinnerde de Bahá'ís aan 'Abdu´l-Bahá's verwachting, dat de Verenigde Staten vanwege de unieke aard van hun maatschappelijke structuur en hun politieke ontwikkeling - wel te onderscheiden van iedere "eigen voortreffelijkheid of speciale verdiensten" van hun burgers - kwaliteiten hadden ontwikkeld die hen in staat stelden "de eerste natie te zijn die de basis legde voor internationale overeenstemming." Hij voorzag in feite dat de regeringen en volkeren van het gehele halfrond steeds verder op deze richting aanstuurden.<sup>63*</sup>

<p id=5.20>
	De rol die de gemeenschap van de Bahá'ís moet spelen om deze voltooiing van het historische proces te helpen bewerkstelligen, was al eerder voorspeld in de aansporing die de Báb had gericht tot Zijn volgelingen in de allervroegste fase van de Zaak

<p>
<blockquote>O Mijn geliefde vrienden! Gij zijt in deze Dag de dragers van de naam van God ... Gij zijt de eenvoudige mensen, van wie God elders in Zijn Boek melding maakt: "Het is Onze wens speciaal hen te verkiezen die tot de weinig beduidenden in het land gerekend worden en hen tot geestelijke leiders te maken onder de mensen en tot Onze erfgenamen." Gij zijt tot deze positie geroepen; maar alleen dan zult gij deze bereiken, als ge alle wereldse verlangens onder uw voeten vertrapt, en ervoor ijvert die "vereerde dienaren van Hem" te worden "die eerst spreken nadat Hij gesproken heeft, en die Zijn bevelen opvolgen" ... Bekommert u niet om uw zwakheden en tekortkomingen; richt uw aandacht op de onoverwinnelijke macht van de Heer, uw God, de Almachtige ... Rijst op in Zijn naam, stelt uw vertrouwen heel en al in Hem, en weet u verzekerd van de uiteindelijke overwinning.<sup>64</sup></blockquote>

<p id=5.21>
	In 1923 reeds greep Shoghi Effendi de gelegenheid aan zich hierover uit te spreken tegenover de vrienden in Noord Amerika:

<p>
<blockquote>Laat ons God bidden dat wij, in deze tijd van een overal op de wereld toeslaand pessimisme waarin de duistere krachten van de natuur - van haat, opstandigheid, wetteloosheid en reactionair gedrag - de stabiliteit van de samenleving bedreigen, waarin de waardevolste vruchten van de beschaving aan harde en ongekende krachtmetingen worden blootgesteld, er ons allen bewust van worden, diepgaander dan ooit tevoren, dat wij - al zijn we niet meer dan een kleine minderheid temidden van de kolkende massa's op de wereld -in deze tijd de aangewezen instrumenten van Gods genade zijn, dat onze opdracht van dringende en vitale betekenis is voor het lot van de mensheid, en dat wij, gesterkt door dit besef, aantreden om Gods heilig plan met de mensheid te verwezenlijken.<sup>65*</sup></blockquote>

<br><br><br>
<center>
<<>>
</center>
<br><br><br>

<p id=5.22>
	Zich volledig bewust van de toestand waarin de maatschappij was vervallen, zich bewust ook van de trouweloosheid van familieleden op wier hulp hij zich had moeten kunnen verlaten en tevens van de relatief zwakke staat van de hulpbronnen waarover hij binnen de Bahá'í gemeenschap zelf kon beschikken, toog Shoghi Effendi aan het werk om de middelen te vergaren die hij nodig had om de hem opgedragen missie te realiseren.

<p id=5.23>
	Op een of andere manier beseften de meeste Bahá'ís zonder twijfel dat de Raden die zij geacht werden te vormen een betekenis hadden die veel meer inhield dan alleen het beleid over praktische zaken waarvoor zij de zorg hadden. 'Abdu´l-Bahá die deze ontwikkeling had geleid, had zich daar aldus over uitgelaten:

<p>
<blockquote>... stralende lampen en hemelse tuinen, van waaruit de geuren van heiligheid opstijgen over heel het omringende land, en het schijnsel van kennis wordt uitgestort over alle geschapen dingen. Van hen uit stroomt de geest van leven naar alle kanten. Zij zijn waarlijk de krachtige bronnen voor de vooruitgang van de mensheid, ten allen tijde en onder alle omstandigheden.<sup>66*</sup></blockquote>

<p>
Op Shoghi Effendi rustte nu de taak de gemeenschap te leren beseffen wat de plaats en de rol van deze nationale en plaatselijke beraadslagende instellingen was binnen het raamwerk van het Bestuursstelsel, zoals die door Bahá'u'lláh ingesteld was en verder uitgewerkt in de voorzieningen van de Wil en het Testament van de Meester. Voor een behoorlijk aantal gelovigen bestond in dit opzicht een obstakel gevormd door de ondoordachte veronderstelling dat de Zaak in wezen een "geestelijke" gemeenschap was, waarbij het organisatorisch aspect - zij het er niet mee in strijd - toch geen wezenlijk element van het Goddelijke plan zou zijn. Terwijl hij benadrukte dat de Kitáb-i-Aqdas en de Wil en het Testament "elkaar niet slechts aanvullen, maar ... elkaar tevens wederzijds bevestigen, en dat zij onlosmakelijke delen zijn van één totale eenheid"<sup>67*</sup>, beval de Behoeder de gelovigen aan zich grondig te verdiepen in een centrale waarheid van de Zaak die zij omhelsd hadden: 

<p>
<blockquote>Weinigen zullen ontkennen dat de Geest die door Bahá'u'lláh over de wereld is uitgestort - en die zich in verschillende mate van intensiteit manifesteert door de welbewuste werkzaamheid van Zijn verklaarde volgelingen en indirect door bepaalde sociaal afgestemde organisaties - dat die Geest nimmer tot de mensheid kan doordringen noch er blijvende invloed op kan uitoefenen, tenzij en totdat Hij gestalte krijgt in een zichtbare Orde die Zijn naam zal dragen, zich geheel en al met Zijn beginselen identificeert en overeenkomstig Zijn wetten functioneert.<sup>68*</sup></blockquote>

<p id=5.24>
	Verder drukte hij de aanhangers van het Geloof op het hart goed onderscheid te maken tussen de Zaak van Bahá'u'lláh, waarin de Geopenbaarde Tekst tot in detail uitgewerkte voorzieningen bevat voor zo´n gezaghebbende Orde, en alle voorbereidende Openbaringen waarvan de Geschriften grotendeels zwijgen over zaken als een bestuursorde en de interpretatie van de bedoelingen van de Stichter. Zoals Bahá'u'lláh het onder woorden bracht: "Voorwaar, de Profetische cyclus is geëindigd. De Eeuwige Waarheid is nu gekomen. Hij heeft het Vaandel van Macht geheven ..." <sup>69</sup> Anders dan de Beschikkingen in het verleden heeft de Openbaring van God voor deze tijd, zo stelde Shoghi Effendi, "een levend organisme" voortgebracht. De wetten en instellingen daarvan vormen "de wezenlijke elementen van een Goddelijk Economisch Stelsel", "een leefwijze voor de samenleving van de toekomst", en "de enige instelling voor de eenmaking van de wereld en de aankondiging van het rijk van rechtvaardigheid en gerechtigheid op aarde." <sup>70*</sup>

<p id=5.25>
	De vrienden moesten zich goed realiseren, zo benadrukte de Behoeder daarom verder, dat de Geestelijke Raden die zij vol ijver over de wereld aan het stichten waren, de voorlopers waren van de plaatselijke en nationale "Huizen van Gerechtigheid" zoals Bahá'u'lláh deze beoogde. Als zodanig waren zij integrale onderdelen van een Bestuursstelsel dat te zijner tijd "aanspraak zal maken op zijn recht en zijn vermogen zal aantonen om niet alleen te worden beschouwd als het uitgangspunt, maar evenzeer als de belichaming van de Nieuwe Wereld Orde, bestemd om in de volheid der tijden de gehele mensheid te omvatten." <sup>71*</sup>

<p id=5.26>
	Voor enkele prille gemeenschappen in het Westen bleek een dergelijk afwijken van de traditionele opvattingen omtrent de aard en de rol van religie een te grote uitdaging. En zo moesten sommige Bahá'í-gemeenschappen met lede ogen aanzien hoe waardevolle medewerkers wegebden op zoek naar een geestelijke opzet die beter overeenkwam met hun eigen voorkeur. Voor de overgrote meerderheid van de gelovigen evenwel wierpen bijzondere publicaties van de hand van de Behoeder, zoals Het Doel van een Nieuwe Wereld Orde en De Beschikking van Bahá'u'lláh, een helder licht juist op het onderwerp dat hen de meeste zorgen baarde, namelijk het verband tussen geestelijke waarheid en maatschappelijke ontwikkeling. Dit sterkte hen in hun vastberadenheid hun aandeel te nemen in het leggen van de basis voor de toekomst van de mensheid.

<p id=5.27>
	De Behoeder verschafte ook het organiserende denkbeeld voor dit grootse werk. Het "Heroïsch Tijdperk" van Bahá'u'lláh's Beschikking, zo verklaarde hij, was beëindigd met het overlijden van 'Abdu´l-Bahá. De Bahá'í gemeenschap maakte nu een begin met het "IJzeren Tijdperk", het "Vormende Tijdperk", waarin het Bestuursstelsel over de hele planeet zou worden gevestigd, zijn instellingen opgericht en de krachten voor de "opbouw van de samenleving" die er in besloten lagen volledig onthuld. Ver in het verschiet lag wat Shoghi Effendi het "Gouden Tijdperk" van de Beschikking noemde, dat uiteindelijk zal leiden tot het aanbreken van het Bahá'í Wereld Gemenebest, hetgeen de vestiging op aarde zal inhouden van het Koninkrijk van God en de schepping van een wereldbeschaving. <sup>72</sup> De stimulans die aanvankelijk door de openbaring van het Scheppende Woord zelf aan het menselijk bewustzijn was overgebracht en waarvan de totaal nieuwe uitwerking door de Meester was verkondigd, was nu door de door hen benoemde uitlegger vertaald in de terminologie van politieke en economische transformatie, waarin het publieke debat van de eeuw zich afspeelde. Het gaf het proces een onweerstaanbare kracht, het bracht steeds nieuwe dimensies van Bahá'í ervaring aan het licht en het diende als drijfveer voor de eenmaking van de mensheid welke het hoofdthema was - dat alles lag besloten in het Verbond dat Bahá'u'lláh was aangegaan tussen Hemzelf en al degenen die zich op Hem verlaten.

<p id=5.28>
	Ze werden weliswaar in het begin nog niet "Geestelijke Raden" genoemd, maar de raden tot het vormen waarvan 'Abdu´l-Bahá plaatselijke Bahá'í gemeenschappen had aangemoedigd, hadden de verantwoordelijkheid voor de behartiging van hun aangelegenheden op zich genomen. Nu we erop terugkijken, kan het niemand met enig gevoel voor historie ontgaan, dat de eerste Geestelijke Raad van het Geloof, die van Teheran, werd gesticht in 1897, het geboortejaar van Shoghi Effendi zelf. Onder leiding van de Meester hadden periodieke bijeenkomsten, die gehouden werden op instigatie van de vier Handen van de Zaak in Perzië, zich geleidelijk ontpopt tot deze instelling die tegelijk functioneerde als de "Centrale Geestelijke Raad" van Perzië én als het bestuur van de plaatselijke gemeenschap in de hoofdstad. Rond de tijd van 'Abdu´l-Bahá's overlijden waren er in Perzië meer dan dertig Plaatselijke Geestelijke Raden gesticht. In 1922 achtte Shoghi Effendi de tijd rijp voor de formele instelling van een Nationale Geestelijke Raad voor Perzië. De realisering daarvan liep echter vertraging op tot 1934 vanwege de eisen, verbonden aan een betrouwbare ledentelling van de gemeenschap als basis voor de verkiezing van haar gedelegeerden.

<p id=5.29>
	Buiten Perzië kozen de gelovigen in 'Ishqábád, in Russisch Toerkestan, hun eerste Plaatselijke Geestelijke Raad, een bestuurscentrum dat een belangrijke rol vervulde in het project voor de bouw van de eerste Mashriqu'l-Adhkár in 'Ishqábád. In Noord Amerika vervulden een uiteenlopende reeks van consultatieve organen - "Raadsbesturen", "Bestuursraden", "Raden voor Consultatie" en "Werkcomité's"- vergelijkbare functies en ontwikkelden zich geleidelijk aan tot gekozen besturen die de voorlopers vormden van de Geestelijke Raden. Omstreeks het tijdstip van het overlijden van de Meester functioneerden er ongeveer veertig van zulke raden in Noord Amerika. Deze ontwikkelingen bereidden de weg voor het uiteindelijke aantreden van de eerste Nationale Geestelijke Raad van de Bahá'ís van de Verenigde Staten & Canada, voortgekomen uit de "Tempel Eenheidsraad", een orgaan dat in 1909 was ingesteld om de bouw van het toekomstige Huis van Aanbidding in goede banen te leiden. Deze eerste Nationale Geestelijke Raad werd gevormd in 1923, hoewel pas in 1925 aan de bestuurlijke vereisten, zoals deze door de Behoeder waren vastgesteld, kon worden voldaan. Voorafgaand aan deze laatste datering waren er reeds Nationale Raden gevormd op de Britse Eilanden, in Duitsland en Oostenrijk, in Egypte en Soedan, en in India en Birma.<sup>73</sup>

<p id=5.30>
	Terwijl de formatie van Nationale en Plaatselijke Geestelijke Raden zich voltrok, benadrukte de Behoeder steeds meer van hoeveel belang het was rechtspersoonlijkheid onder het burgerlijk recht te verwerven. Door zo´n officiële rechtspositie, op de manier die praktisch het best mogelijk was, zouden de Bahá'í bestuursinstellingen het recht krijgen eigendom te bezitten, contracten aan te gaan en op den duur wettelijk gewaarborgde rechten te verwerven, die van vitale betekenis zijn voor de belangen van de Zaak. Hoeveel belang Shoghi Effendi hechtte aan deze nieuwe stap in de bestuurlijke ontplooiing is te zien aan de fotokopieën van zulke civielrechtelijke middelen, die een belangrijk element begonnen te vormen van het fotografische verslag over de uitbreiding van het Geloof in de opeenvolgende delen van <i>The Bahá'í World</i>. Nadat de Mansion in Bahjí weer in bezit genomen, volledig in zijn oorspronkelijke staat hersteld en passend ingericht was, stelde Shoghi Effendi een verzameling van deze waardevolle documentatie samen om daar tentoon te stellen, wat bemoedigend en leerzaam was voor de groeiende stroom van pelgrims naar het Wereld Centrum.

<p id=5.31>
	Het proces van rechtspersoonlijke vestiging begon met het aannemen van een Declaratation of "Trust and By-Laws" in 1927 voor de NGR van de Verenigde Staten & Canada, die twee jaar later burgerlijke erkenning vond. Op 17 februari 1932 ontving de eerste plaatselijke Bahá'í Raad, die van Chicago, de documenten voor rechtspersoonlijkheid. Deze werden, samen met de documenten voor die van New York City, op 31 maart van datzelfde jaar, een richtlijn voor zulke middelen over de hele wereld. Tegen 1949 wist de Nationale Geestelijke Raad van de Bahá'ís van Canada - inmiddels tot stand gekomen toen de twee Noord Amerikaanse Bahá'í-gemeenschappen het jaar daarvoor op eigen benen waren komen te staan - de formele erkenning van hun status onder de burgerlijke wetgeving te verwerven door een speciale Akte van het Parlement, een overwinning die Shoghi Effendi toejuichte als "een daad zonder weerga in de annalen van het Geloof in enig land, noch in het Westen noch in het Oosten."<sup>74*</sup>

<p id=5.32>
	Deze urgente bestuurlijke behoeften weerhielden Shoghi Effendi niet van andere taken die van vitaal belang waren voor de vorming van het geestelijk leven van een mondiale gemeenschap. De belangrijkste taak bestond uit het moeilijk werk, dat alleen hij kon verzetten, om het steeds groeiende aantal gelovigen dat niet van Perzische afkomst was een directe en betrouwbare toegang tot de Geschriften van het Geloof te bezorgen. De Verborgen Woorden, Het Boek van Zekerheid, de kostbare schat die met zoveel liefde en wijsheid onder de titel <i>Bloemlezing van de Geschriften van Bahá'u'lláh</i> bijeengebracht werd, <i>Gebeden en Meditaties van Bahá'u'lláh</i> en Het Epistel aan de Zoon van de Wolf, verschaften het geestelijk voedsel dat het werk aan de Zaak dringend vereiste. Zoals ook het geval was met Shoghi Effendi's vertaling en uitgave van Nabíl's "Vertelling" onder de titel <i>The Dawn-Breakers</i>.

<p id=5.33>
	Bahá'í pelgrims vonden nog een ander soort geestelijke verrijking op de Heilige Plaatsen en historische plekken die de Behoeder wist te verwerven - vaak ten koste van lang slepende onderhandelingen - en die hij met veel toewijding weer op orde bracht. Shoghi Effendi haakte op eenzelfde wijze vaardig in op onverwachte kansen die zich voor zijn historisch overzicht aanboden. In 1925 weigerde een Sunni Moslim gerechtshof in Egypte de burgerlijke erkenning van huwelijken tussen Moslim vrouwen en Bahá'í mannen, op grond van het feit dat het Bahá'í Geloof een nieuwe religie en "volledig onafhankelijk" was en dat derhalve "geen enkele Bahá'í beschouwd kan worden als een Moslim" (en dus gekwalificeerd om te huwen met iemand die Moslim is).<sup>75</sup> De Behoeder greep de ver strekkende consequenties van deze aperte afwijzing aan en maakte ruim gebruik van de gerechtelijke uitspraak om in internationale kringen de aanspraak van de Zaak te onderstrepen dat het Bahá´í-geloof een onafhankelijk Geloof is, apart en wel te onderscheiden van zijn Islamitische wortels.

<br><br><br>
<center>
<<>>
</center>
<br><br><br>

<p id=5.34>
	Terwijl de Bahá'í gemeenschap hard werkte aan de opbouw van het bestuurlijke fundament dat haar in staat zou stellen een werkzame rol te spelen in de zaken van de mensheid, zette het proces van desintegratie dat Shoghi Effendi gesignaleerd had in versneld tempo door, het stelsel van de maatschappelijke orde ondermijnend. De factoren die er aan ten grondslag liggen, al wilden vele sociaal en politiek geëngageerde theoretici hier niets van weten, begint men nu, na verloop van verscheidene decennia, op internationale conferenties die aan vrede en ontwikkeling gewijd zijn te onderkennen. In onze eigen tijd is het in zulke kringen niet langer ongebruikelijk om geconfronteerd te worden met onverholen toespelingen op de wezenlijke rol die "geestelijke" en "morele" krachten moeten spelen bij het oplossen van nijpende maatschappelijke problemen. Voor een Bahá'í die dit leest roept zo'n laattijdige blijk van erkenning de herinnering op aan de waarschuwende woorden, waarmee Bahá'u'lláh al meer dan een eeuw geleden zich tot de leiders van de menselijke belangen richtte: "In ieder land sterft de levenskracht van 's mensen geloof in God uit .... De voortwoekerende goddeloosheid vreet in de vitale delen van de menselijke samenleving ..."<sup>76</sup>

<p id=5.35>
	De Behoeder stelde met nadruk dat de verantwoordelijkheid voor deze allergrootste tragedie primair op de schouders van de religieuze leiders van de wereld rust. Bahá'u'lláh's strengste veroordeling is voorbehouden aan diegenen die, onder het voorwendsel namens God te spreken, goedgelovige massa's hebben opgezadeld met een mengelmoes van dogma's en vooroordelen, die op zich het grootste obstakel hebben opgeleverd waartegen de vooruitgang van de beschaving moest optornen. Terwijl Hij de menslievende dienstbaarheid van talloze individuele geestelijken ten aanzien van de mensheid erkent, vestigt Hij tegelijk de aandacht op de gevolgen van de wijze waarop eigengereide religieuze hoogwaardigheidsbekleders zich eeuwenlang hebben opgesteld tussen de mensheid en al diegenen die hun stem leenden aan de vooruitgang, de Boodschappers van God niet uitgezonderd. "Welke 'verdrukking' is smartelijker", zo verzucht Hij, "dan dat een ziel die zoekt naar de waarheid en tot de kennis van God wenst te komen, niet weet waarheen zich te wenden en bij wie dit te zoeken."<sup>77</sup> In een tijdperk van grote wetenschappelijke vooruitgang en alom verbreide, voor iedereen toegankelijke scholing, gaven de toenemende effecten van de ontgoocheling die daar het gevolg van was alle aanleiding om religieus geloof voor zinloos te houden. Zelf niet bij machte de geestelijke crisis het hoofd te bieden negeerden de meeste geestelijken van de diverse geloofsrichtingen, die van Bahá'u'lláh's boodschap hoorden, de morele invloed die ervan uitging ofwel verzetten ze zich ertegen.<sup>78</sup>

<p id=5.36>
	De erkenning van dit historische aspect doet niets af aan de schade die aangericht werd door degenen die munt probeerden te slaan uit de aldus ontstane geestelijke leemte. Het sterke verlangen naar geloof is onuitroeibaar, het is onderdeel van dat wat een mens tot mens maakt. Wordt dat belemmerd of misleid, dan voelt de rationele ziel zich gedreven uit te zien naar een andere leidraad - hoe ontoereikend of onwaardig ook - die ze kan uitproberen en op basis waarvan ze het eventueel opnieuw aandurft de risico's te nemen, die nu eenmaal een onvermijdelijk aspect van het leven zijn. Vanuit dit perspectief maande Shoghi Effendi de leden van het Geloof in ongewoon krachtige bewoordingen, dat zij moesten proberen oog te krijgen voor de geestelijke ellende waarin een groot deel van de mensheid in de tussenliggende jaren van twee wereldoorlogen verzeild geraakt was:

<p>
<blockquote>God Zelf is zowaar in het hart van de mensen van Zijn troon beroofd, en een tot afgoderij vervallen wereld zoekt hartstochtelijk en luidruchtig zijn heil en verering bij de valse goden, die door hun eigen waandenkbeelden in pure verdwazing zijn geschapen en door hun misleide handen zo respectloos zijn verheven ... Hun hogepriesters zijn de politici en de wereldwijzen, de zogenaamde wijze mannen van de eeuw; hun offergave het vlees en bloed van de afgeslachte massa's; hun magisch ritueel versleten spreuken en bedrieglijke formules zonder eerbied; hun wierook de walm van leed die opstijgt uit de verscheurde harten van de beroofden, de misvormden en de ontheemden.<sup>79*</sup></blockquote>

<p id=5.37>
	Als opportunistische infecties maakten agressieve ideologieën gebruik van de situatie, ontstaan door de verwording van echte religieuze bezieling. Ofschoon ze wel sterk op elkaar leken in hun geloofsontaarding, waren er toch grote verschillen in de drie geloofsstelsels die tijdens de twintigste eeuw in de menselijke verhoudingen een overheersende rol speelden, en wel in hun bijkomende en meer opvallende kenmerken waarop de Behoeder de aandacht vestigde. Door de "de schimmige, onware en verbasterde beginselen" die een rampzalige uitwerking zouden hebben op "ieder mens of volk dat in hen gelooft" aan de kaak te stellen, waarschuwde Shoghi Effendi speciaal voor "het drietal afgoden van Nationalisme, Racisme en Communisme".<sup>80*</sup>

<p id=5.38>
	Aan het regime van het Fascisme, ontstaan bij gelegenheid van de zo geheten "Mars naar Rome" in 1922, hoeven weinig woorden besteed te worden. Reeds lang voordat het regime en zijn leider aan de vergetelheid waren prijsgegeven, tijdens de laatste fase van de tweede wereldoorlog, was het Fascisme tot een lachertje verworden onder de meerderheid van zelfs diegenen die het oorspronkelijk hadden gesteund. Zijn betekenis dankt het eerder aan de sleep van navolgers die het produceerde en die zich in de volgende decennia over de wereld zouden verspreiden in de vorm van een reeks verderfelijke veranderingen. Gevoed door een maniakaal nationalisme verheerlijkte deze ontsporing van de menselijke geest de staat, bespeurde overal denkbeeldige bedreigingen voor het nationaal kader waarin het diverse ongelukkige volkeren had gegijzeld en preekte aan al wie ernaar luisteren wilde de boodschap dat oorlog een "veredelende" invloed heeft op de menselijke ziel. De komische opera van een parade met uniformen, militaristisch vertoon, banieren en trompetten waarmee dit doorgaans gepaard ging, mag voor een eigentijdse waarnemer niet het dodelijke effect verhullen dat het in onze eigen eeuw heeft nagelaten, waarbij het politieke woordenboek verrijkt werd met zulke met smart beladen termen als <i>desaparecidos</i> ("de zoekgeraakten").

<p id=5.39>
	Eén in opvatting met het Fascisme waar het de verafgoding van de nationale staat betreft, vertolkte haar zuster ideologie, het Nazisme, een veel oudere en veel gevaarlijkere dwaling. In de duistere kern ervan woedde een bezetenheid van wat zijn voorstanders "raszuiverheid" noemden. De vastberadenheid waarmee het zijn moorddadige doeleinden nastreefde, werd op geen enkele manier getemperd door de aantoonbaar valse beginselen waarop het zich baseerde. Het Nazisysteem was onovertroffen in de pure beestachtigheid van de daad die het meest algemeen vereenzelvigd wordt met zijn naam, het program van genocide, dat systematisch uitgevoerd werd op bevolkingsgroepen die men als waardeloos of bedreigend beschouwde voor de toekomst van de mensheid; een program dat een doelbewuste poging inhield het gehele Joodse volk letterlijk te liquideren. Het doel van het Nazisme was dat een - volgens zijn eigen oordeel - superieur ras de hele planeet zou gaan beheersen, een standpunt dat uiteindelijk hoofdzakelijk verantwoordelijk werd voor de vervulling van 'Abdu'l-Bahá's profetische waarschuwing twintig jaar eerder, dat nog een oorlog, nog veel verschrikkelijker dan de voorafgaande, de wereld zou teisteren. Evenals het Fascisme heeft ook het Nazidom heel wat misstanden nagelaten tot in onze tijd. In het onderhavige geval krijgt dit vorm in een taalgebruik en symbolen, waarin randfiguren in onze hedendaagse samenleving, gedesillusioneerd door het economische en maatschappelijke verval om hen heen en ten einde raad door het uitblijven van oplossingen, hun machteloze woede uitvieren op minderheden aan wie ze de schuld van hun frustraties toeschrijven.

<p id=5.40>
	De afgod die voor de Meester aanleiding was geweest hem ondubbelzinnig te ontmaskeren, en die Shoghi Effendi met naam en toenaam had gehekeld, had vanaf zijn ontstaan zijn ware aard getoond door in de laatste fase van de eerste wereldoorlog de eerste democratische regering die Rusland ooit gekend had op onmenselijke wijze de grond in te boren. Lange jaren slaagde het door Vladimir Lenin ontworpen Sovjet systeem erin, zichzelf aan velen voor te doen als een weldoener voor de mensheid en een voorvechter van sociale gerechtigheid. In het licht van de historische gebeurtenissen was een dergelijke aanmatiging grotesk De thans beschikbare documentatie levert het onweerlegbaar bewijs voor misdaden van zo'n proportie en dwaasheden zo gruwelijk, dat ze zich nergens mee laten vergelijken in de zesduizend jaar geschreven geschiedenis.Erger dan men zich ooit had voorgesteld, laat staan geprobeerd, trachtte de door Lenin geïnspireerde samenzwering tegen de menselijke natuur ook om systematisch het geloof in God te elimineren. Hoe de politieke theoretici van vandaag de situatie ook bekijken, het kan niemand verbazen dat zoveel opzettelijk berokkende schade aan de wortels van de menselijke motivatie, onverbiddelijk geleid heeft tot de economische en politieke ineenstorting van al die samenlevingen die zo ongelukkig waren onder het Sovjet bewind te vallen. Het geestelijk effect op de langere termijn was, tragisch genoeg, het ten bate van hun eigen immorele bedoelingen.misbruiken van legitieme verlangens naar vrijheid en gerechtigheid van onderdrukte volken op de wereld 

<p id=5.41>
	Vanuit Bahá'í standpunt gezien heeft het feit dat de mensheid afgoden van eigen maaksel vereerde een bepaalde betekenis, niet zozeer vanwege de historische gebeurtenissen die met deze krachten gepaard gingen, hoe erg die ook waren, maar meer vanwege de les die men eruit kan trekken. Als men terugblikt op de schemerwereld waarin zulke duivelse krachten dreigend over de toekomst van de mensheid hingen, dringt de vraag zich op wat de zwakheid van de menselijke natuur was, die haar zo kwetsbaar maakte voor een dergelijke overmeestering. Dat men in iemand als Benito Mussolini de figuur heeft kunnen zien van een "Man of Destiny"; dat men zich gedwongen zag de rassentheorieën van Adolf Hitler voor iets anders aan te zien dan het duidelijke voortbrengsel van een zieke geest; dat men zich serieus bezig gehouden heeft met de herinterpretatie van de menselijke ervaring via de dogma's die de Sovjet Unie van Jozef Stalin aangeleverd hadden - een dergelijk welbewust loslaten van het gezond verstand door een aanzienlijk deel van het intellectueel leiderschap van de samenleving vraagt om een verklaring voor het nageslacht. Wordt zo'n evaluatie objectief en onpartijdig ondernomen, dan moet vroeg of laat de aandacht vallen op een waarheid die als een rode draad door de Geschriften van alle religies der mensheid loopt. Met de woorden van Bahá'u'lláh:

<p>
<blockquote>Op de wezenlijkheid van de mens ... richtte Hij de glans van al Zijn namen en hoedanigheden en maakte hem tot een spiegel van Zijn eigen wezen ... Deze krachten .... liggen evenwel in hem verborgen gelijk de vlam in de kaars verborgen is en de lichtstralen potentieel in de lamp aanwezig zijn .... Noch de kaars noch de lamp kan door eigen krachtsinspanning gaan branden, noch zal het de spiegel ooit mogelijk zijn zichzelf van het stof te bevrijden.<sup>81</sup></blockquote>

<p id=5.42>
	De besmetting van de mensheid met de ideologieën die ze zelf had uitgedacht leidde tot een schrikwekkende verhaasting van het proces van desintegratie, dat de kwaliteit van het maatschappelijk leven verder aantastte en de laagste driften in de menselijke natuur wakker maakte. De verdierlijking die door de eerste wereldoorlog was ontstaan, werd nu een overal herkenbaar facet van het maatschappelijk leven, op een groot deel van de planeet. "Aldus hebben Wij de bedrijvers van ongerechtigheid verzameld", zo waarschuwde Bahá'u'lláh meer dan een eeuw geleden, "Wij zien hen naar hun afgod snellen .... Zij spoeden zich naar het Vuur der hel, en zien het aan voor licht."<sup>82</sup>

<br><br><br>
<center><b>
VI
</center></b>
<br><br><br>

<p id=6.1>
	Nu de bestuursstructuur van de Zaak behoorlijk vorm begon te krijgen, richtte Shoghi Effendi zijn aandacht op de taak die hij noodgedwongen zo lang voor zich uit geschoven had, namelijk de uitvoering van het Goddelijk Plan van de Meester. In Perzië was de ontwikkeling hiervan al goed op gang gekomen. Nadat eerst Bahá'u'lláh en na Hem 'Abdu´l-Bahá hen geleid had, moedigde een keurkorps van speciaal daartoe aangewezen leraren - <i>muballighín</i> - her en der in het land de werkzaamheden aan op plaatselijk niveau. De aanwezigheid van een sterk gemeenschapsleven droeg verder bij aan de betrekkelijk snelle integratie van nieuwe geloofsleden. Huqúqu'lláh fondsen, nog aangevuld met de praktijk van plaatsvervanging, wat reeds een gevestigd kenmerk van het Perzische Bahá'í bewustzijn geworden was, voorzagen in de materiële ondersteuning van deze onderrichtsactiviteiten.

<p id=6.2>
	In het Westen had de reactie van zulke voortreffelijke mensen als Lua Getsinger, May Maxwell en Martha Root op de oproepen van de Meester inspiratie gegeven voor de promotie van het Geloof. Alleen al door het noemen van hun namen valt de aandacht op een kenmerk van de opkomst van de Zaak in het Westen, waarop de Meester bijzonder de aandacht vestigde:

<p>
<blockquote>In Amerika zijn de vrouwen in dit opzicht de mannen voorbijgestreefd en hebben op dit terrein de leiding in handen genomen. Zij steken meer energie in het leiden van de volkeren in de wereld en hun prestaties zijn groter. Zij worden bekrachtigd met goddelijke gaven en zegeningen.<sup>83*</sup></blockquote>

<p id=6.3>
	In het Oosten schreven de maatschappelijke omstandigheden van die tijd vrijwel voor dat het initiatief voor de promotie van de Zaak grotendeels door mannen werd genomen. Zulke beperkingen speelden nauwelijks in Noord Amerika en Europa, waar aan beide zijden van de Atlantische Oceaan een uitgelezen groep onvergetelijke vrouwen de voornaamste vertegenwoordigers werden van de Bahá'í boodschap. Denk bij voorbeeld aan Sarah Farmer die met haar Green Acre school de nog prille Bahá'í-gemeenschap ruimte verschafte waar invloedrijke denkers kennis konden maken met het Geloof; denk aan Lady Sara Blomfield wiens maatschappelijke positie extra kracht verleende aan de vurigheid waarmee zij de leringen voorstond; denk aan Marion Jack die door Shoghi Effendi vereeuwigd werd als een model voor Bahá'í pioniers; denk aan Laura Dreyfus-Barney die met de uitgave van <i>Beantwoorde Vragen</i> zorgde voor de onschatbare bundeling van de tafelgesprekken van de Meester; denk aan Agnes Parsons die samen met Louis Gregory de stichter werd van de "Race Amity" initiatieven dat door 'Abdu'l-Bahá geëntameerd waren; denk aan Corinne True, Keith Ransom-Kehler, Helen Goodall, Juliet Thompson, Grace Ober, Ethel Rosenberg, Clara Dunn, Alma Knobloch en een uitgelezen gezelschap anderen van wie de meeste als pionier nieuwe gebieden voor het Geloof opengelegd hebben.

<p id=6.3>
	Aan de lijst mag de naam van Koningin Marie van Roemenië nog toegevoegd worden, die in de herinnering blijft voortleven als het eerste gekroonde hoofd dat de Openbaring van God voor deze dag erkend heeft. De moed die deze eenzame vrouw toonde door openlijk haar geloof te verklaren via brieven die zij onverschrokken aan uitgevers van sommige dagbladen in Europa zowel als in Amerika zond, heeft er stellig voor gezorgd dat de naam van de Zaak bij miljoenen lezers werd geïntroduceerd.

<p id=6.4>
	In weerwil van de indrukwekkende reactie die het begin van deze activiteiten teweeg bracht, maakte het ontbreken gestructureerde middelen het moeilijk om de resultaten te benutten en beperkte dit aanvankelijk de opbrengsten ervan voor de Bahá'í gemeenschappen in Westerse landen. De groei van het Bestuursstelsel bracht ingrijpend verandering in deze situatie. Vanaf het moment dat Plaatselijke Geestelijke Raden goed begonnen te functioneren, werden bepaalde doelen gesteld, bronnen kwamen beschikbaar voor ondersteuning van individueel onderrichtswerk en degenen die hun geloofsverklaring aflegden werden als vanzelf betrokken in de diverse activiteiten van een voortdurend zich verder verbreidend Bahá'í gemeenschapsleven. Nu werd het mogelijk de vertaling en uitgaven van literatuur systematisch aan te pakken, nieuws van algemeen belang werd regelmatig onderling verspreid, en de banden die de gelovigen in contact hielden met het Wereldcentrum van het Geloof werden gestadig steviger.

<p id=6.5>
	De twee voornaamste instrumenten met behulp waarvan Shoghi Effendi begon te werken aan een intensievere toeleg op onderricht in het Oosten zowel als in het Westen, waren dezelfde als waarvan de Meester zich bediend had. Een gestage stroom van brieven aan gemeenschappen en aan individuele personen opende voor de ontvangers het zicht op nieuwe dimensies in de geloofsvisie die zij hadden omarmd. De belangrijkste stroom van schriftelijke contacten vormde nu vooral de correspondentie met Nationale en Plaatselijke Geestelijke Raden. Het effect daarvan werd nog verhoogd door de stroom van naar huis terugkerende pelgrims met hun verhalen en het inzicht dat zij hadden opgedaan in hun directe contact met het Centrum van de Zaak. Door deze betrekkingen raakte iedere individuele gelovige er dieper van doordrongen zichzelf te zien als een kanaal voor de krachten die uit het Verbond voortvloeiden. De onschatbare compilatie die op een gegeven moment verscheen onder de titel <i>Messages to America, 1932-1946</i>, verschaft een terugblik op de verschillende stappen die Shoghi Effendi ondernam om de Noord Amerikaanse gelovigen steeds bewuster te maken van wat het Goddelijk Plan van de Meester voor "de geestelijke verovering van de planeet" inhield:

<p>
<blockquote>Door de grootsheid en waardigheid van hun geloof, door de vastberadenheid en helderheid van hun visie, door de integriteit van hun karakter, hun krachtige zelfdiscipline, de zuiverheid van hun zeden en het opmerkelijk voorbeeld van hun gemeenschapsleven, kunnen en moeten zij in een wereld die in ontbinding verkeert door zijn ongeneselijke corruptie, die verlamd is door zijn rondwarende angsten, verscheurd door zijn slopende haatgevoelens en wegkwijnt onder het gewicht van zijn ontstellende ellende - in zo'n wereld kunnen en moeten zij daadwerkelijk de waarheid aantonen van hun bewering, dat men hen moet beschouwen als de enige bewaarplaats van die genade waaruit de algehele verlossing, de wezenlijke reorganisatie en het hoogste geluk van de gehele mensheid kan voortvloeien.<sup>84*</sup></blockquote>

<p id=6.6>
	De Behoeder hield de Noord Amerikaanse Bahá'í gemeenschap een visioen van hun geestelijke bestemming voor ogen. De leden waren, zo zei hij, "de geestelijke afstammelingen van de helden van Gods Zaak", hun groeiende instellingen waren "de zichtbare symbolen van de onbetwijfelbare soevereiniteit van het Geloof", de leraren en pioniers met hun zending waren "toortsdragers van een nog niet eerder bestaande beschaving". Zij werden tezamen geconfronteerd met de uitdaging "een dominant aandeel" te nemen in het leggen van de fundering van de Wereldorde "die de Báb ingeluid heeft, die de geest van Bahá'u'lláh als visioen voor ogen stond en waarvan 'Abdu´l-Bahá, zijn Architect, de contouren in beeld gebracht heeft ..."<sup>85*</sup>

<p id=6.7>
	De woordkeuze van de boodschappen is magnifiek en betoverend. Tegen de achtergrond van de erkenning van het duister dat door wijd verbreide goddeloosheid, gewelddadigheid en voortsluipende zedeloosheid werd opgeroepen, beschreef Shoghi Effendi de rol die Bahá'ís overal moeten vervullen als instrumenten van de transformerende energie van de nieuwe Openbaring:

<p>
<blockquote>Aan hen is de taak toegewezen de toorts van Goddelijke leiding, helder brandend, omhoog te houden naarmate het nachtelijk duister zich over heel het menselijk ras uitspreidt en het tenslotte geheel en al omhult. Op hen rust de taak, temidden van alle beroering, bedreiging en doodsangst, te getuigen van het visioen en de nadering te verkondigen van die herschapen samenleving, van dat door Christus beloofde Koninkrijk, van die Wereldorde waarvan de levenwekkende kracht de geest van niemand anders dan Bahá'u'lláh Zelf is, die de gehele planeet tot zijn domein rekent, wiens wachtwoord eenheid luidt, wiens levenscheppende kracht de energie van gerechtigheid is, wiens leidmotief is dat rechtvaardigheid en waarheid zullen heersen, en wiens hoogste glorie gelegen is in het totale, onverstoorde en eeuwig durende geluk van geheel de mensheid.<sup>86*</sup></blockquote>

<p id=6.8>
	In 1936 was de Behoeder van oordeel dat de bestuurlijke structuur van de Zaak in Noord Amerika zo voldoende opgebouwd en gestabiliseerd was, dat hij een begin kon maken met de realisering van het eigenlijke Goddelijke Plan. Daar de wereld verder afgleed naar een nieuwe wereldbrand en de mogelijkheid om activiteiten te ontplooien voor de Perzische gelovigen drastisch ingeperkt was, moest de aandacht zich noodgedwongen richten op de groei en stabilisatie van de Bahá'í gemeenschap op het Westelijk halfrond, ter voorbereiding op de veel grotere plannen die in het vooruitzicht lagen. Met een beroep op de aangewezen "uitvoerders" - de gelovigen in Noord Amerika - zette de Behoeder een Zeven Jaren Plan uit, bestemd voor de periode van 1937 tot 1944. De doelstellingen waren minstens één Plaatselijke Geestelijke Raad in iedere staat van de Verenigde Staten en in elke provincie van Canada op te richten en veertien republieken in Latijns Amerika voor de Zaak toegankelijk te maken. Hier kwam nog de taak bij om het exterieur van de "Moeder Tempel van het Westen" zo fraai mogelijk te voltooien, een taak die een enorme inspanning vergde van een gemeenschap die nog maar klein in aantal was en die veel moeite had het hoofd financieel boven water te houden.

<p id=6.9>
	Rúhíyyih Khánum wees op een opvallende parallel tussen twee ontwikkelingen tijdens deze periode van de geschiedenis. Enerzijds stuurden machtige naties invasielegers uit met de opdracht om zich van de natuurlijke rijkdommen van naburige staten meester te maken - of eenvoudig gezegd hun veroveringslust te botvieren. In dezelfde periode mobiliseerde Shoghi Effendi een armetierig kleine groep pioniers waarover hij kon beschikken en stuurde hen op de onderrichtsdoelen af van het Plan dat hij in kaart gebracht had. Binnen luttele jaren zouden de enorme strijdkrachten onherstelbare nederlagen lijden en hun namen en veroveringen uit de geschiedenis weggevaagd zijn. Maar het povere groepje gelovigen dat er op uitgetrokken was om met inzet van hun eigen leven de missie te vervullen die hun door de Behoeder toegedeeld was, zou al zijn doelen behaald of zelfs overtroffen hebben, doelen die weldra de basis werden van bloeiende gemeenschappen.<sup>87</sup>

<p id=6.10>
	Om deze onderneming op haar waarde te kunnen schatten zal het Bahá'ís helpen, als zij niet alleen de rol onderkennen die het maken van plannen in het leven van de Zaak speelt, maar evenzeer het unieke van de manier waarop Bahá´ís dit hulpmiddel gebruiken. Het weloverwogen vaststellen van doelen die bereikt moeten worden en van een besluitvorming over hoe dat het beste verwezenlijkt kan worden, betekent niet dat de Bahá'í gemeenschap zich de taak heeft toegeëigend een toekomst voor zichzelf "uit te stippelen", iets wat doorgaans samenvalt met het maken van plannen. Waar Bahá'í instellingen eigenlijk op gericht zijn is het werk van de Zaak aan te laten sluiten bij het door God opgewekte proces dat zich voortdurend in de wereld voor hun ogen ontvouwt, een proces dat uiteindelijk zijn doel zal verwezenlijken ongeacht de historische omstandigheden of gebeurtenissen waarin het zich moet voltrekken. De uitdaging voor de Bestuursorde ligt er in, te verzekeren dat voorzover de Voorzienigheid het toestaat, de Bahá'í inspanning in harmonie verloopt met dit Grotere Plan van God. Want door die handelwijze brengt het potentiële vermogen dat door Bahá'u'lláh aan de Zaak gegeven is, zijn vruchten voort. Dat de voorzieningen, zoals deze getroffen zijn in de Kitáb-i-Aqdas en de Wil en het Testament van 'Abdu´l-Bahá, het succes verzekeren van de inspanning van de Bahá'ís, wordt op indrukwekkende wijze aangetoond door de onafgebroken reeks van grote successen die zorgden voor de verwezenlijking van de door Shoghi Effendi opgestelde plannen.

<p id=6.11>
	In augustus 1944 kon Shoghi Effendi zich gelukkig prijzen met de volvoering van het eerste Zeven Jaren Plan. De Behoeder markeerde dit moment met een geschenk aan de Bahá'ís van de gehele wereld, dat model staat voor één van de grootste prestaties van zijn leven. De publicatie in 1944 van <i>God Schrijdt Voorbij</i>, zijn uitvoerige en bespiegelende historische beschrijving van de eerste honderd jaren van de Zaak, bood aan de gelovigen het zicht op het geestelijke proces waardoor Bahá'u'lláh´s doel voor de mensheid werkelijkheid wordt.

<p id=6.12>
	Historie is een machtig instrument. Op zijn best verschaft ze een perspectief op het verleden en werpt licht op de toekomst. Ze bevolkt de menselijke geest met helden, heiligen en martelaren en doet met hun voorbeeld in ieder die erdoor getroffen wordt capaciteiten ontwaken die men eerder niet voor mogelijk gehouden had. Ze helpt wijs te worden uit de wereld - en uit de menselijke ervaring. Ze inspireert, troost en onderwijst. Ze verrijkt het leven. In het grote geheel van literatuur en legenden dat ze de mensheid nagelaten heeft, kan men de hand van de historie bezig zien met het vormen van de loop van de beschaving - in de overleveringen die inspiratie gewekt hebben bij ieder volk sinds het begin van de geschreven verslaggeving; zoals ook het geval is met de heldendichten van de <i>Ramayana</i>, met de heldendaden die in de <i>Odyssee</i> en de <i>Aeneïden</i> verheerlijkt worden, met de Scandinavische sagen, in de <i>Shahnameh</i>, en frequent in de Bijbel en de Koran.

<p id=6.13>
	<i>God Schrijdt Voorbij</i> verheft dit grootse werk van de geest naar een niveau waar wel vurig naar gestreefd is, maar dat in geen van de voorgaande eeuwen werd bereikt. Diegenen die zich openstellen voor de visie die in dit boek wordt geboden ontdekken daarin een brede benadering tot het begrijpen van God´s Bedoeling, een benadering die overeenkomt met het uitgestrekte uitspansel dat de Behoeder schildert in zijn weergaloze vertalingen van de Geopenbaarde Teksten. De verschijning van dit werk bij gelegenheid van het honderdjarig bestaan van de Zaak - juist toen de Bahá'í wereld het succes vierde van de eerste gemeenschappelijke onderneming die ze ooit had kunnen ondernemen - bracht voor de gelovigen overal ter wereld de volle omvang van de majesteit en de betekenis van honderd jaar voortdurende opoffering in beeld.

<br><br><br>
<center>
<<>>
</center>
<br><br><br>

<p id=6.14>
	Vrij vroeg aan het begin van de tweede wereldoorlog plaatste de Behoeder voor de Bahá'ís dit conflict in een perspectief dat sterk afweek van de algemeen heersende opvatting. Men moet de oorlog eigenlijk beschouwen, zo stelde hij, "als de onmiddellijke voortzetting" van de grote brand die in 1914 was aangestoken. Op den duur zou men deze gaan zien als de "wezenlijke voorwaarde voor de eenmaking van de wereld". De deelname aan de oorlog zou de Verenigde Staten - welks president de aanzet gegeven had tot het ontwerp van een systeem van internationale orde, maar die zelf dit visionaire initiatief verworpen hadden - ertoe brengen, zo voorspelde Shoghi Effendi, "om ondanks tegenslag haar doorslaggevende aandeel te nemen in de verantwoordelijkheid om voorgoed een breed opgezette, wereldwijde, onneembare basis te leggen voor dat met argusogen bekeken maar toch onvergankelijke Systeem."<sup>88*</sup>

<p id=6.15>
	Deze uitspraken zijn profetisch gebleken. Bij het einde van de vijandelijkheden werd het stilaan duidelijk, dat er overal ter wereld een wezenlijke verandering in het menselijk bewustzijn aan de gang was en dat de overgeërfde uitgangspunten, instellingen en prioriteiten, steeds verder ondermijnd door krachten die gedurende de eerste helft van de eeuw in beweging waren geraakt, thans aan het verbrokkelen waren. Al kon de verandering nog niet omschreven worden als een regelrecht rijzende overtuiging aangaande de eenheid van de mensheid, een objectieve waarnemer kon er niet omheen, dat hinderpalen die een realisering daarvan in de weg stonden en die alle aanvallen erop eerder in de eeuw hadden weten te weerstaan, tenslotte toch begonnen te bezwijken. Het doet denken aan de profetische tekst in de Koran: "En de bergen waarvan je denkt dat ze vast staan, zullen voorbijgaan als de wolken."(27, 88) Het effect was dat het progressief denkende geesten tot het vertrouwen inspireerde dat het mogelijk was een nieuw soort van maatschappij in te richten, die niet alleen wereldvrede op lange termijn zou waarborgen, maar tevens het leven van al haar bewoners verrijken.

<p id=6.16>
	Dit nieuwe begin van hoop was allereerst het gevolg - zoals Shoghi Effendi had voorzien - van de "hevige vuurproef" die eindelijk resulteerde in de "inplanting van dat besef van verantwoordelijkheid", dat wereldleiders in de voorafgaande jaren uit de weg hadden trachten te gaan.<sup>89*</sup> Tot deze nieuwe bewustwording hadden de gevolgen van de vrees die gewekt was door de uitvinding en het gebruik van atoomwapens nog verder bijgedragen; een reactie die bij Bahá'ís de herinnering oproept aan de Meester´s vooruitziende uitspraken in Noord Amerika, dat de vrede uiteindelijk tot stand zou komen omdat de naties zich er toe gedwongen zouden voelen. De <i>Montreal Daily Star</i> had Hem als volgt geciteerd: "Zij [vrede] zal in de twintigste eeuw universeel worden. Alle naties zullen zich ertoe genoodzaakt zien."<sup>90</sup> De jaren onmiddellijk volgend op 1945 waren getuige van de eerste stappen op de weg naar de vorming van een nieuwe maatschappelijke orde die de schoonste hoop van vroegere decennia verre overtrof.

<p id=6.17>
	Het allerbelangrijkste was de bereidheid van nationale regeringen om aan een nieuw systeem van internationale orde mee te werken en daaraan de autoriteit te verbinden die nodig is voor handhaving van de vrede en die zo tragisch ontzegd was aan de niet meer bestaande Volkenbond. Op een samentreffen in San Francisco in april 1945 - in de staat waar 'Abdu´l-Bahá de profetische woorden geuit had, "Moge de vlag van internationale vrede voor het eerst gehesen worden in deze staat" - namen gedelegeerden van vijftig naties het Handvest van de Organisatie van de Verenigde Naties aan, de naam die ervoor gesuggereerd was door President Franklin D. Roosevelt.<sup>91*</sup> De ratificatie door het vereiste aantal lidstaten volgde in oktober, en de eerste Algemene Vergadering van het nieuwe orgaan kwam op 10 januari 1946 in Londen bijeen. In oktober 1949 werd de hoeksteen gelegd voor de permanente zetel van de Verenigde Naties in de stad New York, door 'Abdu'l-Bahá zevenendertig jaar eerder begroet als de "Stad van het Verbond". Tijdens Zijn bezoek aldaar had Hij voorzegd: "Het staat vast dat ... de banier van internationale overeenstemming hier ontvouwd zal worden om zich dan steeds verder over alle naties van de wereld uit te spreiden."<sup>92*</sup>

<p id=6.18>
	Het is veelbetekenend dat het ook op initiatief was van een politiek leider van één van de Westerse naties die door Bahá'u'lláh benaderd was, dat Zijn oproep tot collectieve veiligheid - die voor het eerst tot uitdrukking was gebracht in de nominale sancties, van de Volkenbond tegen de Fascistische agressie in Ethiopië - eindelijk praktisch effect sorteerde. In november 1956 bewerkstelligde Lester Bowles Pearson, destijds Minister van Buitenlandse Zaken en later Premier van Canada, dat de Verenigde Naties haar eerste internationale vredesmacht oprichtte, een prestatie die hem de Nobelprijs voor de Vrede opleverde.<sup>93</sup> De volle betekenis van het gezag dat in een dergelijk mandaat vervat was, zou gestadig te voorschijn treden als een bijzondere karakteristiek van de internationale verhoudingen tijdens de tweede helft van de eeuw. Het begon met toezicht uitoefenen op het nakomen van de gemaakte afspraken tussen elkaar vijandig gezinde staten, maar geleidelijk nam het beginsel van gezamenlijke actie tot bescherming van de vrede de vorm aan van militaire interventie zoals bij de Golfoorlog, waarin het opvolgen van resoluties van de Veiligheidsraad aan agressief optredende partijen en staten met geweld werd afgedwongen. 

<p id=6.19>
	Parallel met de inrichting van het nieuwe stelsel van de Verenigde Naties en de stappen om hun sancties kracht bij te zetten, vond er nog een andere grote doorbraak plaats. Nog voordat de vijandelijkheden van de Tweede Wereldoorlog waren beëindigd, werd de hele wereld opgeschrikt door de publicatie van filmopnamen van de bevrijding van Nazi concentratiekampen, die voor iedereen de afschuwelijke gevolgen van racisme zichtbaar maakten. Wat alleen maar kan worden beschreven als een diepe beschaamdheid over de extremen van het kwaad waartoe de mensheid kennelijk in staat was gebleken, bracht een hevige schok teweeg in het geweten der mensheid. Een groep van toegewijde en vooruitziende mannen en vrouwen maakte gebruik van deze plotseling ontstane en wellicht kortdurende kans en wist onder de bevlogen leiding van figuren als Eleanor Roosevelt te bereiken dat de Universele Verklaring van de Rechten van de Mens door de Verenigde Naties officieel werd aangenomen. De morele verplichting die dit inhield werd verder uitgewerkt in de oprichting van de Verenigde Naties Commissie voor de Mensenrechten. Te zijner tijd zou de Bahá'í gemeenschap een goede reden krijgen om het belang van deze instelling te waarderen als een schild dat minderheden beschermt tegen de wantoestanden uit het verleden.

<p id=6.20>
	Wat een bijzonder licht wierp op de betekenis van deze beide stappen was het besluit van de naties, die in de pas gevoerde oorlog de overwinning hadden behaald, de leidende figuren van het Nazi-regime gerechtelijk te vervolgen. Voor de eerste maal in de geschiedenis werden de leiders van een soevereine staat - mannen die de grondwettigheid van de politieke posten die zij bekleed hadden probeerden te betwisten - voor een openbaar gerechtshof voorgeleid, werden hun misdaden meedogenloos onder de loep genomen en gedocumenteerd en werden zij naar behoren veroordeeld; en diegenen die niet via zelfmoord aan hun straf wisten te ontkomen, werden vervolgens opgehangen dan wel veroordeeld tot langdurige gevangenisstraffen. Er was geen sprake geweest van een serieus protest tegen deze procedure, die een fundamentele koerswijziging inhield van de geldende normen van internationale wetgeving. Ofschoon de integriteit van het proces ernstig verstoord werd doordat er rechters aan deelnamen die door een Sovjetdictatuur waren benoemd wiens eigen misdaden die van het aangeklaagde regime evenaarden of nog overtroffen, vormde het hele gebeuren een historisch precedent. Het toonde duidelijk aan, en dat voor de eerste maal, dat de fetisj van "nationale soevereiniteit" herkenbare en afdwingbare grenzen heeft.

<p id=6.21>
	Tevens werd in deze jaren een begin gemaakt met de vervulling van een lang vooruit geschoven ideaal, dat werkelijkheid werd in de ontbinding van de grote wereldrijken die niet alleen kans hadden gezien na 1918 te overleven, maar het zelfs voor elkaar hadden gekregen hun rijk nog verder uit te breiden met de verwerving van "mandaatgebieden", "protectoraten" en koloniën die men de verslagen tegenstanders afhandig had gemaakt. Deze zwaar verouderde vormen van politieke onderdrukking werden nu overspoeld door een opkomend getij van bewegingen voor nationale bevrijding die veel krachtiger waren dan zij met hun verzwakte vermogens konden weerstaan. In een verbazingwekkend tempo lieten zij stuk voor stuk hun recht op aanspraak varen dan wel werden zij door koloniale opstandelingen gedwongen om te buigen voor hetzelfde lot dat hun Ottomaanse en Habsburgse voorgangers in een vroeger stadium van de eeuw was overkomen. 

<p id=6.22>
	Plotseling vonden de volkeren van de wereld een plek waar zij in waardigheid zichzelf konden zijn, een forum van waaruit zij die zaken aan de orde konden stellen waaraan zij het grootste belang hechtten en het aarzelende begin van een rol in de te nemen besluiten over hun eigen toekomst en die van de mensheid in het algemeen. Er was een hoek omgeslagen die zes of nog meer millennia geschiedenis achter zich liet. Naast alle voortdurende achterstand in scholing, de economische onrechtvaardigheden en de tegenstand als gevolg van politiek en diplomatiek gemarchandeer - afgezien van al deze praktische maar historisch gezien tijdgebonden beperkingen - was er een nieuwe autoriteit aan het werk in het behartigen van de belangen der mensen, op wie allen redelijkerwijs mochten hopen een beroep te kunnen doen. Vertegenwoordigers van voorheen onderdrukte volkeren, welks wonderlijk uitgedoste krijgers nog maar een vijftig jaar geleden de achterhoede gevormd hadden van de optocht in Londen bij gelegenheid van het gouden jubileum van Koningin Victoria, begonnen zich nu te bewegen als afgevaardigden voor de Veiligheidsraad en als bekleders van belangrijke posten in de Verenigde Naties en de non-gouvernementele organisaties van alle mogelijke aard. Hoe groot de verandering was wordt wellicht het beste gesymboliseerd door het feit dat de huidige Secretaris van de Verenigde Naties van Ghanese nationaliteit is, en zijn twee onmiddellijke voorgangers respectievelijk uit Egypte en Peru afkomstig waren.<sup>94</sup> 

<p id=6.23>
	Deze verandering was ook niet eenvoudigweg een kwestie van formele en bestuurlijke aard. Naarmate de tijd verstreek zou een groeiend aantal uitstekende mensen uit alle lagen van de bevolking afrekenen met de heersende beperkingen vanwege ras, cultuur of godsdienst. In ieder werelddeel werden namen als Anne Frank, Martin Luther King Jr., Paolo Freire, Ravi Shankar, Gabriel García Marques, Kiri Te Kanawa, Andrei Sakharov, Mother Theresa en Zhang Yimou een bron van inspiratie en bemoediging voor talloze van hun medeburgers.<sup>95</sup> Op ieder levensvlak zou heldenmoed, professionele klasse of moreel aanzien in stijgende mate in staat blijken voor zichzelf te kunnen spreken en verwelkomd worden door de grote meerderheid der mensen. De wereldwijde stortvloed van genegenheid en vreugde waarmee de vrijlating uit gevangenschap van Nelson Mandela begroet werd, en zijn later volgende verkiezing tot president van zijn land, zou een besef weerspiegelen dat onder volkeren van allerlei raciale herkomst was ontstaan dat deze historische gebeurtenissen overwinningen waren van de grote mensenfamilie in haar geheel.

<p id=6.24>
	Het werd tevens duidelijk dat de vooroorlogse opvattingen over het gebruik en de verdeling van rijkdom grondig onderzocht zouden moeten worden. Afgezien van de beginselen van sociale rechtvaardigheid, waardoor ongetwijfeld menigeen van hen die zich aan deze taak wijdden gemotiveerd werd, hadden de economische verschuivingen die door de gebeurtenissen in de voorafgaande dertig jaren veroorzaakt waren, duidelijk aangetoond dat de bestaande regelingen achterhaald en incompetent waren. Pogingen om dat soort problemen op nationaal niveau aan de orde te stellen had men in verscheidene landen ondernomen in reactie op de grote depressie van de dertiger jaren. Nu werd een op elkaar aansluitend samenstel van instituties, georiënteerd op de erkenning dat nationale economieën elementen vormen van een mondiaal geheel, geleidelijk uitgedacht en geïnstalleerd. Het Internationaal Monetaire Fonds, de Algemene Overeenkomst inzake Tarieven en Handel, de Wereldbank en verschillende ondersteunende bureaus begonnen eindelijk aan de moeizame worsteling met de consequenties van een zich samenvoegende wereld en met kwesties die verband hielden met de verdeling van de rijkdom die gepaard ging met deze ontwikkeling. Denkers uit ontwikkelingslanden haastten zich erop te wijzen, dat zulk soort initiatieven allereerst op de behoeften van de Westerse wereld inspeelden. Desondanks duidde het ontstaan van deze instituten op een wezenlijke koerswijziging die de deuren steeds verder zou openen voor de deelname door een lange reeks van staten en instellingen.

<p id=6.25>
	Een humanitair initiatief van een nooit eerder geopperde soort, opende nog een andere dimensie van de globale integratie die zich aan het voltrekken was. Het begon met het "Marshall Plan", opgezet door de regering van de Verenigde Staten, met als doel Europese naties die zwaar onder de oorlog hadden geleden weer op streek te helpen. Vervolgens bogen de naties die daartoe bij machte waren zich serieus over programma's die de sociale en economische ontwikkeling van opkomende naties zouden bevorderen. Brede publiciteit deed een besef van solidariteit met de rest van de wereld ontwaken bij volkeren in landen die over een redelijk niveau van opleidingen, gezondheidszorg en technologische toepassingen beschikten. Later kwam deze ambitieuze aanpak onder vuur te liggen vanwege de uiteenlopende motieven die eraan werden toegeschreven. Ook valt niet te betwisten dat de lange-termijn resultaten van ontwikkelingsprojecten ontstellend tegenvielen, doordat men er niet in slaagde de gapende kloof tussen rijk en arm te dichten. Toch kan geen van deze omstandigheden verhullen dat er in haar doelstellingen een gevoel van algemene menselijkheid zat dat wellicht het meest welsprekend werd uitgedrukt in de respons die het opriep bij een heel leger van idealistische jongeren uit allerlei landen.

<p id=6.26>
	Hoe tegenstrijdig het ook klinkt, met name voor het Verre Oosten, had zelfs oorlog een zekere bevrijdende invloed op het menselijk bewustzijn. Reeds in 1904 beschouwde men in delen van de Oriënt het Russisch-Japanse conflict als een bemoedigend blijk dat niet-westerse volkeren de ogenschijnlijk onoverwinnelijke overmacht van het Westen wisten te weerstaan. De uitwerking daarvan pakte nog forser uit door de gebeurtenissen van de eerste wereldoorlog en verbreidde zich nog veel verder door het succes van de Japanse strijdkrachten in hun zo lang volgehouden weerstand tegen de enorme Westerse inspanning die gericht was op hun nederlaag in de jaren 1941-1945. De tweede helft van de eeuw zag deze nieuwe technologische ervaringen moderne economieën op de been brengen in een half dozijn landen in de regio, waarvan de nieuwe producten en de industriële energie - speciaal op het terrein van transport en informatie technologie - in staat waren te concurreren met het beste dat de rest van de wereld te bieden had.

<br><br><br>
<center>
<<>>
</center>
<br><br><br>

<p id=6.27>
	Rond 1946 had het einde van de vijandelijkheden de weg voor Shoghi Effendi vrijgemaakt voor de start van een tweede Zevenjarenplan, dat profiteerde van de nieuwe ontvankelijkheid voor de boodschap van het Geloof die door de toen al merkbare bewustzijnsverandering werd teweeggebracht. Wederom werd de Noord Amerikaanse Bahá'í gemeenschap gevraagd om een veeleisende verantwoordelijkheid op zich te nemen, die hoofdzakelijk op de resultaten van het eerder uitgevoerde Plan voortbouwde en deze verder tot ontwikkeling moest brengen. Het grote verschil was echter, dat nu verscheidene andere Bahá'í gemeenschappen in een positie verkeerden om er ook deel aan te nemen. Reeds in 1938 hadden de bahá'ís van India, Pakistan en Birma een eigen plan opgesteld. Tegen de tijd dat de internationale vijandelijkheden ten einde liepen, begonnen de Nationale Geestelijke Raden van Perzië, de Britse Eilanden, Australië en Nieuw Zeeland, Duitsland en Oostenrijk, Egypte en Soedan, en Irak - verlost van de door de oorlog opgelegde beperkingen - aan projecten van uiteenlopende duur om de basis van het Bestuursstelsel verder te verbreden, pioniers uit te zetten op doelen in het eigen land en in het buitenland, en de reeds bestaande Bahá'í literatuur te vermeerderen.

<p id=6.28>
	Tegen 1953 waren al deze ondernemingen geheel afgerond. Drie nieuwe Nationale Geestelijke Raden waren opgericht en hadden tevens aanvullende plannen voor onderricht voor hun rekening genomen, een hele serie nieuwe Plaatselijke Geestelijke Raden waren in Europa gevormd, initiatieven van vijf verschillende nationale gemeenschappen, die ressorteerden onder het beleid van de Nationale Geestelijke Raad van de Britse Eilanden, hadden geleid tot vestiging van pioniers in Oost en West Afrika;<sup>96</sup> en tenslotte was het grote project dat door de Meester op gang was gebracht met de eerstesteenlegging van de Moeder Tempel van het Westen, tot een goed einde gebracht.

<p id=6.29>
	Nog voordat de gelovigen het behalen van deze successen konden vieren, bracht Shoghi Effendi een nieuwe uitdaging van onthutsende omvang te berde. Voortgedreven door historische krachten die alleen hij vanuit zijn positie kon taxeren, kondigde de Behoeder aan dat met ingang van de aanstaande Ridvánperiode een wereldomvattend Tienjarenplan van start zou gaan dat hij een "Geestelijke Kruistocht" noemde. Dit plan behelsde, met inzet van de krachten van alle twaalf Nationale Geestelijke Raden die op dat moment bestonden - de twaalfde was die van de Italiaans/Zwitserse gemeenschap - de vestiging van het Geloof in honderdeenendertig nieuwe landen en gebieden, inclusief de vorming van vierenveertig nieuwe Nationale Geestelijke Raden, de officiële erkenning van drieëndertig daarvan, voorts een aanzienlijke vermeerdering van benodigde Bahá'í literatuur, de oprichting van Huizen van Aanbidding in Iran en Duitsland (de eerste werd vervangen door Tempels in Afrika en Australië toen het Teheran project geblokkeerd werd) en de uitbreiding van het aantal Plaatselijke Geestelijke Raden verspreid over de wereld tot een totaal van vijfduizend, waarvan er driehonderdvijftig erkenning als rechtspersoon moesten verwerven. Niets in hun gemeenschappelijk opgedane ervaringen had de bahá'ís in de wereld voorbereid op een dergelijke kolossale onderneming. Aan de grootsheid van deze uitdaging was door Shoghi Effendi uitdrukking gegeven in een telegram gedateerd op 8 oktober 1952:

<p>
<blockquote>Acht het tijdstip gunstig aan de gehele Bahá'í wereld de start aan te kondigen .... van de voorbeschikte, zielroerende, tien jaar durende, wereldomvattende Geestelijke Kruistocht die inhoudt ... de eensgezinde deelname van alle Nationale Geestelijke Raden van de Bahá'í wereld, met als doelstelling de directe uitbreiding van Bahá'u'lláh's geestelijke heerschappij ... in alle resterende Soevereine Staten, Principale Gewesten bestaande uit Prinsdommen, Sultanaten, Emiraten, Sheik-dommen, Protectoraten, Mandaatgebieden en Kroonkoloniën her en der over het oppervlak van de aardbol verspreid. Alle verklaarde aanhangers van Bahá'u'lláh's alles overwinnende Geloof worden nu opgeroepen binnen een tijdsduur van tien jaar daden te stellen, die in hun totaliteit de resultaten zullen overschaduwen, die in de loop van de elf voorafgaande decennia in de annalen van het Bahá'í pionierswerk werden opgetekend.<sup>97*</sup></blockquote>

<p>
	Het welslagen van een dergelijke ambitieuze onderneming zou betekenen dat het Geloof de gehele aardbol zou omspannen, dat de institutionele basis van zijn Bestuursstelsel tenminste vijf maal zo uitgebreid zou worden, en dat zijn gemeenschapsleven verrijkt zou worden met de deelname van gelovigen uit een groot aantal tot dan toe nog niet aangesproken culturen, naties en stammen. 

<p id=6.30>
	In feite hield het Plan voor de Zaak in, dat het ertoe opriep een kolossale sprong voorwaarts te maken over een periode die anders verscheidene stadia in haar evolutie in beslag genomen zou hebben. Wat Shoghi Effendi heel duidelijk zag - en wat alleen waar te nemen was met behulp van het aan het Behoederschap verbonden vermogen vooruit te kunnen zien - was dat een historische samenloop van omstandigheden aan de Bahá'í gemeenschap een gelegenheid bood, die zich geen tweede keer zou voordoen, en waarvan het succes van nog toekomstige stadia in de verdere realisering van het Goddelijk Plan totaal zou afhangen. Hetgeen hij niet aarzelde de "oproep van de Heer der Heerscharen" te noemen, werd onder woorden gebracht in een boodschap die tot de verbeelding sprak van de bahá'ís overal ter wereld:

<p>
<blockquote>Het maakt niets uit hoe lang het duurt voordat zij de uiteindelijke overwinning behaald hebben; hoe moeilijk de taak is, hoe veeleisend de inspanning die van hen gevraagd wordt; hoe donker ook de dagen waar de mensheid - verward en zwaar beproefd in haar barensweeën - door heen moet; hoe zwaar ook de beproevingen waarmee degenen die haar toekomst moeten redden geconfronteerd zullen worden ... Ik bezweer hen, bij het kostbare bloed dat zo rijkelijk vloeide, bij het leven van de talloze heiligen en helden die geslachtofferd werden, bij het hoogverheven, het glorieuze offer van de Profeet-Heraut van ons Geloof, bij de rampspoed die zijn Stichter Zelf willens en wetens verduurd heeft opdat Zijn Zaak zou kunnen opbloeien, Zijn Ordening aan een ontredderde wereld verlossing zou kunnen brengen en de glorie ervan de hele planeet zou vervullen - ik bezweer hen nu dit plechtig uur naderbij komt, te besluiten niet terug te deinzen, niet te twijfelen en niet te rusten voordat elke doelstelling in de Plannen, die op een later tijdstip aangekondigd zullen worden, volledig bereikt zal zijn.<sup>98*</sup></blockquote>

<p id=6.31>
	Onmiddellijk kwam de response. Binnen bestek van enkele maanden begon het Wereldcentrum het nieuws bekend te maken van een reeks successen in het ene land na het andere. De pioniers die erin slaagden voet aan de grond te krijgen in hun pogingen het Geloof te vestigen in een bepaald land of gebied, werden benoemd tot "Ridders van Bahá'u'lláh " en hun namen werden opgetekend in een Gedenkrol die, op aanwijzing van de Behoeder, bestemd was mettertijd onder de drempel van de ingang tot de Schrijn van Bahá'u'lláh geplaatst te worden. Niets getuigde zo indrukwekkend van de vooruitziende blik in de opeenvolgende Plannen van Shoghi Effendi, als het feit dat in alle nieuwe nationale staten van na de tweede wereldoorlog Bahá'í gemeenschappen en Geestelijke Raden reeds deel uitmaakten van de structuur van het nationale leven.

<p id=6.32>
	Een schitterende reeks prestaties zette het goede begin door. In oktober 1957, toen het Geloof in meer dan tweehonderdvijftig landen en streken gevestigd was, kon Shoghi Effendi melden dat er grondgebied voor tien nieuwe tempellocaties was aangekocht en dat er een aanvang was gemaakt met de bouw van de Huizen van Aanbidding in Kampala, Sydney en Frankfurt. Voorts meldde hij de verwerving van onroerend goed voor zesenveertig van de benodigde nationale bestuurlijke centra; een forse toename in het aanbod van Bahá'í literatuur; nog meer officieel gevestigde Raden zodat het totaal nu op honderdnegenenvijftig stond; groeiende erkenning van het Bahá'í huwelijk en Bahá'í Heilige Dagen en het voortdurend vorderende werk aan het Internationale Bahá'í Archief, het eerste gebouw van de grote boog die de Behoeder op de helling van de berg Karmel had uitgezet. Iedereen die op de activiteiten van deze dagen terugblikt, moet wel ontroerd zijn door de vaderlijke zorg waarmee Shoghi Effendi alles deed om deze voortreffelijke resultaten te kunnen bereiken; zoals ook blijkt uit zijn nauwkeurige vermelding, in de laatste boodschap die hij over de Kruistocht uitbracht in april 1957, van de namen van alle drieënzestig regionale onderrichtsbijeenkomsten en instellingen die tijdens dat jaar in de Bahá'í wereld her en der plaats vonden.

<p id=6.33>
	Zo'n terugblik zou onvolledig zijn zonder een idee te krijgen van vergelijkbare ontwikkelingen van het Bestuursstelsel op het internationale vlak, waarvoor de Behoeder zich in deze jaren inspande. Deze stappen bleken van cruciaal belang, niet alleen voor het welslagen van de Kruistocht maar evenzeer voor de consolidatie en de bescherming van de toekomst van de Zaak. Naast het besluitvormend gezag, toevallend aan de verkiesbare instellingen van het Geloof, is het een parallelle taak van het Bestuursstelsel om geestelijke, morele en intellectuele invloed uit te oefenen op zowel deze instellingen als op het leven van de individuele leden van de gemeenschap. Deze, door Bahá'u'lláh zelf geformuleerde verantwoordelijkheid, "om het goddelijke aroma overal te verspreiden, om de zielen der mensen te onderrichten, om het karakter van alle mensen te verbeteren ...", is door de Wil en het Testament van de Meester speciaal toevertrouwd aan de Handen van de Zaak van God.<sup>99*</sup>

<p id=6.34>
	Gedurende de taakvervulling van Bahá'u'lláh zowel als van 'Abdu'l-Bahá hadden de gelovigen aan wie deze hoge rang verleend was, een belangrijke rol gespeeld in de bevordering van het onderrichtswerk in de Oriënt. Toen Shoghi Effendi zich een idee vormde van de Tienjarenkruistocht, begon hij de geestelijke ondersteuning die deze instelling zou kunnen bieden om de verschillende taken van het Plan tot een goed einde te brengen te mobiliseren. In een telegram van 24 december 1951 kondigde hij de benoeming aan van twaalf Handen van de Zaak van God, die gelijkelijk verdeeld waren over het werk in het Heilige Land, Azië, Noord en Zuid Amerika, en Europa. Deze eminente dienaren van de Zaak kregen de opdracht zich rechtstreeks te richten op de taak de krachten van de vrienden te mobiliseren en de gekozen instellingen met raad en daad bij te staan. Kort daarop vermeerderde hij het aantal Handen van de Zaak van twaalf tot negentien.

<p id=6.35>
	De middelen om deze verantwoordelijkheid waar te kunnen maken werden aanzienlijk uitgebreid door de beslissing van de Behoeder in oktober 1952, waarbij hij de Handen van de Zaak opdroeg vijf hulpraden in het leven te roepen, één voor elk continent. Deze raden bestonden voor Noord en Zuid Amerika, Europa en Afrika elk uit negen leden, terwijl die voor Azië en Australië respectievelijk zeven en twee leden telden. Later werden afzonderlijke hulpraden ingesteld om te helpen met de bescherming van het Geloof, de andere van de beide hoofdtaken van de Handen van de Zaak.

<p id=6.36>
	Een boodschap d.d. 3 juni 1957 prees de daadkracht van de Israëlische regering die uitvoering had gegeven aan de definitieve uitspraak van het hof van beroep, op grond waarvan de resterende groep Verbondsbrekers uitgezet werd uit de Haram-i-Aqdas, het grondgebied rond de tombe van Bahá'u'lláh in Bahjí.<sup>100</sup> Slechts een dag later evenwel bracht een tweede telegram de onheilspellende waarschuwing hoe dringend noodzakelijk het was in het belang van de oudere instellingen van het Geloof om in onderlinge saamhorigheid het Geloof in bescherming te nemen tegen de nieuwe gevaren die de Behoeder aan de horizon zag opdoemen. Hierop volgde in oktober nog een boodschap die melding maakte van de vermeerdering van het aantal Handen van de Zaak van God van negentien tot zevenentwintig, waarbij deze senior functionarissen werden aangesteld als "Hoofdbeheerders van Bahá'u'lláh's embryonale Wereldgemenebest" en waarbij zij belast werden met de verantwoordelijkheid met de Nationale Geestelijke Raden te consulteren over de te nemen urgente maatregelen ter bescherming van het Geloof.

<p id=6.37>
	Nog geen maand later werd de Bahá'í wereld vernietigend getroffen door het nieuws van Shoghi Effendi's overlijden op 4 november 1957 als gevolg van complicaties die opgetreden waren na een aanval van de Aziatische griep, opgelopen tijdens een bezoek aan Londen. Het Centrum van de Zaak, die zesendertig jaar lang dag aan dag leiding had gegeven aan haar ontwikkeling, wiens visie zowel de loop van de gebeurtenissen als de activiteiten die de Bahá'í gemeenschap moest ondernemen omvatte en wiens bemoedigende boodschappen de geestelijke navelstreng gevormd hadden voor talloze bahá'ís overal ter wereld, was plotseling niet meer, met achterlating van de pas half volbrachte grote Kruistocht en de toekomst van de Bestuursorde in een kritieke situatie.

<br><br><br>
<center>
<<>> 
</center>
<br><br><br>

<p id=6.38>
	Het verdriet en het overstelpende gevoel van verlatenheid als gevolg van het verlies van de Behoeder geeft een nog grotere reikwijdte aan de triomf van het Plan, waarvan hij de ontwerper en bezielende kracht was geweest. Op 21 april 1963 trad als resultaat van de uitgebrachte stemmen van de afgevaardigden van zesenvijftig Nationale Geestelijke Raden - met inbegrip van de vierenveertig nieuwe instellingen die gepland en met succes tot stand gekomen waren tijdens de Tienjarenkruistocht - het Universele Huis van Gerechtigheid voor het eerst in werking: het bestuursorgaan van de Zaak dat Bahá'u'lláh had ontworpen, en dat Hij onmiskenbaar duidelijk had verzekerd van Goddelijke leiding bij de tenuitvoerlegging van zijn taken:

<p>
<blockquote>Het is de verantwoordelijkheid van de leden van het Universele Huis van Gerechtigheid gezamenlijk te beraadslagen over al die aangelegenheden die niet met even veel woorden in het Boek geopenbaard zijn, en toe te zien op de naleving van hetgeen zij daarmee in overeenstemming achten. God zal hen waarlijk inspireren met al hetgeen strookt met Zijn wil, en waarlijk, Hij is de Voorziener, de Alwetende.<sup>101*</sup></blockquote>

<p>
	Men achtte het bijzonder zinvol dat de verkiezing - gehouden door de bijeengekomen afgevaardigden en degenen die schriftelijk hun stem hadden uitgebracht - plaats zou vinden in de woning van de Meester, die in Zijn Wil en Testament bijna zestig jaar tevoren de bedoeling en de draagwijdte van de autoriteit ervan beschreven had, zoals die in Bahá'u'lláh's woorden eraan gegeven was:

<p>
<blockquote>Elkeen moet zich richten op het Allerheiligste Boek; en al hetgeen daarin niet uitdrukkelijk opgenomen is, moet ter beoordeling voorgelegd worden aan het Universele Huis. Hetgeen dit orgaan, eenstemmig of bij meerderheid van stemmen, bepaalt, is waarlijk de Waarheid en het Plan van God Zelf. Al wie daarvan afwijkt, behoort stellig tot hen die tweedracht zoeken, toont zich kwaadwillend en keert zich af van de Heer van het Verbond.<sup>102*</sup></blockquote>

<p id=6.39>
	Een belangrijke stap voorafgaande aan de verkiezing was door Shoghi Effendi ondernomen in 1951, toen hij leden benoemde voor de Internationale Raad die hem in zijn werk moest bijstaan. In 1961 werd, zoals dat volgens hem ook zou gebeuren, de tweede stap in het proces gezet toen deze instelling zich ontwikkelde tot een Raad van negen leden, gekozen door de leden van de Nationale Geestelijke Raden. Dit had tot gevolg dat de Bahá'í wereld aan het glorieuze einde van de Tienjarenkruistocht in 1963 belangrijke ervaring had opgedaan voor het veeleisende werk waartoe zij toen geroepen werd.

<p id=6.40>
	Historici zullen stellig de verdienste van het mobiliseren van de inspanning die dit moment mogelijk maakte toeschrijven aan de Handen van de Zaak, die zorgden voor de coördinatie die door het verlies van het leiderschap van de Behoeder aan de Bahá'í wereld ontvallen was. Onvermoeibaar reisden ze de wereld rond om Shoghi Effendi's Plan verder te helpen realiseren, kwamen zij bijeen in jaarlijkse vergaderingen tot bemoediging en uitwisseling van ervaringen, enthousiasmeerden zij de inzet van hun pas aangestelde hulpraden en weerden zij de pogingen van een nieuwe groep Verbondsbrekers af, die trachtten de eenheid van het Geloof te ondermijnen. Zo slaagde deze kleine groep van door verdriet getroffen mannen en vrouwen erin de ambitieuze doelstellingen van de Kruistocht binnen de geraamde tijd waar te maken en de noodzakelijke fundering gereed te hebben voor de oprichting van het orgaan dat de kroon op het werk van het Bestuursstelsel zou worden. Met het verzoek dat zij zelf vrijgesteld zouden blijven van verkiesbaarheid voor het Universele Huis van Gerechtigheid, zodat ze hun eigen, hen door de Behoeder opgedragen dienstverlenende taak zouden kunnen uitvoeren, schonken de Handen van de Zaak, als een tweede belangrijk legaat, nog een ander geestelijk kenmerk aan de Bahá'í wereld zoals dat nog niet eerder in de geschiedenis der mensheid was voorgekomen. Nooit eerder hadden personen die de hoogste macht van een grote religie in handen hadden en die een mate van achting genoten die uitsteeg boven alle overigen in hun gemeenschap, verzocht niet in aanmerking te hoeven komen voor deelname aan het hoogste gezag en zichzelf geheel ten dienste gesteld van het orgaan dat door de gemeenschap van hun medegelovigen voor deze taak gekozen zou worden.<sup>103</sup>

<br><br><br>
<center><b>
VII
</center></b>
<br><br><br>

<p id=7.1>
	Hoe groot de afstand ook is tussen het Behoederschap en de unieke positie van het Middelpunt van het Verbond, de rol die Shoghi Effendi vervuld heeft na het overlijden van de Meester is in de geschiedenis van de Zaak enig in haar soort. Deze zal ook in de komende eeuwen zijn centrale plaats in de ontwikkeling van het Geloof behouden. Men kan wel stellen dat Shoghi Effendi in meerdere, belangrijke opzichten de invloed van de leidende hand van de Meester in de opbouw van de Bestuursorde en de uitbreiding en stabilisatie van het Geloof van Bahá'u'lláh met een aanvulling van zesendertig cruciale jaren verlengd heeft. Men hoeft zich slechts, met een zekere vrees, voor de geest te halen wat er van de nog zo prille Zaak van God terecht gekomen zou zijn, als deze niet met vaste hand geleid was tijdens de periode dat ze het meest kwetsbaar was, in de stevige greep van iemand die voor dit doel door 'Abdu'l-Bahá was voorbereid en die geheel bereid was om - in de volle betekenis van het woord - zich ten dienste te stellen als haar Behoeder.

<p id=7.2>
	Ofschoon hij aan het geheel van zijn medegelovigen nadrukkelijk duidelijk maakte, dat de beide Opvolgers van de Meester "onlosmakelijk" en "elkaar aanvullend" waren in de vervulling van de taken, waarvoor zij elk afzonderlijk waren aangesteld, is het duidelijk dat Shoghi Effendi al vroegtijdig de gevolgen aanvaardde van het feit dat het Universele Huis van Gerechtigheid niet tot stand zou kunnen komen, voordat een langdurig proces van bestuurlijke ontwikkeling de ondersteunende structuur van Nationale en Plaatselijke Geestelijke Raden die ervoor nodig zouden zijn in het leven geroepen had. Hij was volstrekt openhartig tegenover de Bahá'í gemeenschap aangaande al hetgeen voortvloeide uit het feit dat hij was aangewezen deze zo hoge verantwoordelijkheid ongedeeld en alleen te dragen. In zijn eigen woorden:

<p>
<blockquote>Los van de niet minder wezenlijke instelling van het Universele Huis van Gerechtigheid zou dit Stelsel van de Wil van 'Abdu'l-Bahá verlamd raken in zijn activiteit en niet bij machte zijn om de hiaten op te vullen die de Auteur van de Kitáb-i-Aqdas weloverwogen oningevuld liet in het geheel van Zijn wetgevende en bestuurlijke verordeningen.<sup>104*</sup></blockquote>

<p id=7.3>
	Zich bewust van deze waarheid ging Shoghi Effendi te werk met nauwgezette inachtneming van de beperkingen die de omstandigheden hem oplegden; een loyaliteit die de trots zal vormen van Bahá'u'lláh's volgelingen in de komende eeuwen. Het verslag van zijn zesendertig jaren in dienst van het Geloof - een verslag dat, evenals dat van zijn grootvader, voor het nageslacht vrij toegankelijk is voor onderzoek en beoordeling - bevat, zoals hij aan de Bahá'í gemeenschap verzekerde, geen enkele activiteit van zijn kant welke in enig opzicht "inbreuk zou maken op het geheiligde en verordende domein" van het Universele Huis van Gerechtigheid. Niet alleen onthield Shoghi Effendi zich van elke vorm van wetgeving; hij slaagde erin zijn mandaat te vervullen met het treffen van niet meer dan voorlopige regelingen, waarbij hij besluitvorming over zulke zaken geheel aan het Universele Huis van Gerechtigheid overliet.

<p id=7.4>
	Deze terughoudendheid treedt nergens zo duidelijk aan de dag als in de uiterst belangrijke kwestie van een mogelijke opvolger voor het Behoederschap. Zelf had Shoghi Effendi geen nakomelingen en de andere takken van de heilige familie hadden met het Verbond gebroken. De Bahá'í Geschriften geven geen aanwijzingen voor zo´n mogelijke gebeurtenis, maar de Wil en het Testament van de Meester spreekt duidelijke taal over hoe alle onduidelijke kwesties opgelost dienen te worden:

<p>
<blockquote>Het berust onder de verantwoordelijkheid van de leden (van het Universele Huis van Gerechtigheid) op een overeengekomen plaats bijeen te komen om te beraadslagen over alle problemen die tot onenigheid geleid hebben, over kwesties die om opheldering vragen en over zaken die niet met name in het Boek vermeld zijn. Hetgeen zij besluiten is even bindend als de Tekst zelf.<sup>105*</sup></blockquote>

<p>
	In overeenstemming met deze leiding van de hand van het Middelpunt van het Verbond deed Shoghi Effendi er het zwijgen toe wat betreft de kwestie van zijn opvolger of opvolgers, waarmee hij deze aangelegenheid in handen legde van de enige instantie die ertoe gemachtigd is daarover beslissingen te nemen. Vijf maanden nadat dit orgaan tot stand gekomen was, gaf het Universele Huis van Gerechtigheid uitsluitsel in een boodschap, gedateerd op 6 oktober 1963, die gericht was aan alle Nationale Geestelijke Raden:

<p>
<blockquote>Na indringend gebed en zorgvuldige bestudering van de Heilige teksten ... en na langdurige overweging ... is het Universele Huis van Gerechtigheid van mening dat er geen sprake van kan zijn een nieuwe Behoeder te benoemen dan wel een wet uit te vaardigen die het mogelijk maakt een andere Behoeder als opvolger van Shoghi Effendi aan te stellen.<sup>106*</sup></blockquote>

<p id=7.5>
	Aan het begin van een missie, waarvoor het verleden hem geen precedent bood, kon Shoghi Effendi slechts te rade gaan bij de Geschriften van de Stichters van het Geloof en het voorbeeld van de Meester voor leiding bij het werk dat van hem verwacht werd. Er stond geen groep raadgevers klaar die hem zouden kunnen helpen de strekking van de teksten te bepalen die hij geacht werd te duiden voor een Bahá'í gemeenschap die heel haar vertrouwen in hem gesteld had. Ook al was hij ruimschoots vertrouwd geraakt met vele werken van historici, economen en politieke denkers, de bestudering daarvan bood hem weinig meer dan het aandragen van ruw materiaal, waarin zijn geïnspireerde visie op de Zaak dan verder lijn moest zien te brengen. Het vertrouwen en de moed die vereist waren om een gemeenschap van gelovigen van allerlei slag te kunnen aanzetten om taken op zich te nemen die naar gewone objectieve criteria bemeten ver boven hun macht lagen, lieten zich louter vinden in de spirituele bronnen van zijn eigen hart. Iedere onpartijdige waarnemer van de twintigste eeuw zal moeten toegeven, ook al staat hij of zij nog zo sceptisch tegenover de aanspraken van een religie, dat de integriteit van een jonge man van even in de twintig die zo'n ontzaglijke verantwoordelijkheid op zich nam - en de grootsheid van de overwinning die hij behaalde - duidelijk blijk geven van een enorme geestelijke kracht, een kracht die intrinsiek verbonden was met de Zaak waarvoor hij opkwam. 

<p id=7.6>
	Als men dit alles erkent, geeft men daarmee tevens toe dat de capaciteiten waarmee het Verbond het Behoederschap had toegerust, niet op één of andere vorm van magie berustten. Het succesvolle gebruik van deze capaciteiten bracht een niet aflatend proces van onderzoek, evaluatie en verbetering met zich mee, zoals Rúhíyyih Khánum op ontroerende wijze beschreven heeft. Men staat versteld van de accuratesse waarmee Shoghi Effendi de beginfase van politieke en sociale ontwikkelingen analyseerde en van het meesterschap waarmee zijn geest een caleidoscoop aan feiten en gebeurtenissen wist vast te houden, zowel actuele als historische, en hun gevolgen in verbinding bracht met de zich ontvouwende Wil van de Voorzienigheid. Dat deze intellectuele arbeid werd verzet op een niveau dat zich ver verheft boven het niveau waarop de menselijke geest doorgaans werkzaam is, maakte de inspanning er niet minder reëel of minder veeleisend om. Eerder was het tegendeel het geval als we uitgaan van het inzicht in de menselijke natuur en de menselijke motivatie dat een onlosmakelijk kenmerk was van de instelling die Shoghi Effendi vertegenwoordigde.<sup>107</sup>

<p id=7.7>
	Bij het overzien van de meer dan veertig jaar na het overlijden van Shoghi Effendi, wordt de betekenis van zijn werk op de lange termijn in de evolutie van het Bestuursstelsel stralend duidelijk. Waren de omstandigheden anders geweest, dan hadden de Wil en het Testament van de Meester voorzien in de mogelijkheid dat een of meerdere opvolgers Shoghi Effendi zouden hebben opgevolgd in de instelling die hij belichaamde. Vanzelfsprekend kunnen wij niet doordringen in de geest van God. Duidelijk en onloochenbaar is het in elk geval dat, door zijn macht tot interpretatie, de structuur van het Bestuursstelsel en ook de loop die haar toekomstige ontwikkeling zal nemen, blijvend gestalte hebben gekregen door de wijze waarop - tot in detail en zo uitgebreid als men zich maar denken kan - Shoghi Effendi zich van het hem door de Meester opgelegde mandaat gekweten heeft. Even duidelijk en onweerlegbaar is het feit dat zowel de structuur als de voortgang de Wil van God vertegenwoordigen.

<br><br><br>
<center><b>
VIII
</center></b>
<br><br><br>

<p id=8.1>
	Zoals Shoghi Effendi waarschuwend voorzegd had, bleven krachten die bezig waren overgeërfde systemen en overtuigingen van allerlei strekking te ondermijnen, in gelijke pas met de voortgaande integratieprocessen in de wereld. Daarom is het niet verwonderlijk, dat de euforie die het herstel van de vrede in Europa en in de Oriënt met zich mee bracht, slechts een korte duur beschoren bleek te zijn. Nog maar nauwelijks waren de vijandelijkheden beëindigd, of de ideologische verdeeldheid tussen het Marxisme en de liberaal democratische tendensen brak los in pogingen om de superioriteit tussen de respectievelijke blokken van naties die zij voor hun ideeën warm wisten te maken, te behouden. Het verschijnsel van de z.g. "koude oorlog", waarbij in de strijd om het overwicht de grens nog net voor het militaire conflict lag, werd het heersende politieke paradigma gedurende een aantal van de volgende decennia. 

<p id=8.2>
	De dreiging als gevolg van een nieuwe crisis in de internationale verhoudingen werd nog versterkt door nieuwe ontwikkelingen van de nucleaire technologie en het succes waarmee beide blokken van naties zich voorzagen van een alsmaar groeiend arsenaal van massavernietigingswapens. De ontstellende beelden van Hiroshima en Nagasaki hadden de mensheid de ogen geopend voor de verschrikkelijke mogelijkheid, dat een aantal van op zich weinig betekenende incidenten - even weinig voorzien als het proces dat op gang kwam door het incident van 1914 in Serajewo - ditmaal de aanleiding zou kunnen worden tot de vernietiging van een aanzienlijk deel van de wereldbevolking en het onbewoonbaar worden van uitgestrekte gebieden van de aardbol. Voor bahá'ís moest dit vooruitzicht wel levendig de sombere waarschuwing in herinnering roepen, die Bahá'u'lláh tientallen jaren eerder had uitgesproken: "Er bestaan vreemde en onthutsende dingen in de aarde, maar ze zijn verborgen voor de geest en het inzicht van de mensen. Deze dingen kunnen de hele atmosfeer van de aarde veranderen en besmetting ermee zou de dood tot gevolg hebben." <sup>108*</sup>

<p id=8.3>
	Veruit de grootste tragedie die voortvloeide uit deze meest recente krachtmeting om de wereldheerschappij, was de vernietigende uitwerking die zij had op de hoop waarmee voorheen overheerste volkeren de gelegenheid hadden verwelkomd die zij naar hun idee gekregen hadden om een nieuw leven op te bouwen in harmonie met hun eigen verlangens. De halsstarrige vastbeslotenheid van sommige overgebleven koloniale machten om die hoop de kop in te drukken - al was dit in de ogen van elke objectieve waarnemer gedoemd te mislukken - had deze hang naar bevrijding in vele landen geen andere keus meer gelaten dan de weg van revolutionair verzet. In 1960 begonnen zulke bewegingen, die al eerder in de eeuw een belangrijk kenmerk van het politieke landschap vormden, bij de meeste onderworpen volken de voornaamste vorm van inheemse politieke activiteit te worden. 

<p id=8.4>
	Omdat economische exploitatie feitelijk de drijvende kracht was van het kolonialisme, was het wellicht onvermijdelijk dat de meeste bevrijdingsbewegingen een onverbloemd socialistisch ideologisch model aannamen. Binnen luttele jaren hadden deze omstandigheden de bodem vruchtbaar gemaakt voor uitbuiting door de supermachten van de wereld. Voor de Sovjet Unie leek de situatie gunstig om een verschuiving tot stand te brengen in de bestaande opstelling van naties door een dominerende invloed te verwerven in wat men nu de "Derde Wereld" begon te noemen. De reactie van het Westen was - overal waar ontwikkelingshulp er niet in slaagde een goede band met bevolkingsgroepen die hulp ontvingen vast te houden - zijn heil te zoeken in het aanmoedigen en bewapenen van allerlei autoritaire regimes.

<p id=8.5>
	Terwijl krachten van buiten af nieuwbakken regeringen manipuleerden, gleed de aandacht steeds verder weg van een objectieve beschouwing t.a.v. ontwikkelingsbehoeften naar ideologisch en politiek getwist dat weinig of geen verband hield met de sociale of economische werkelijkheid. Het resultaat daarvan was eenparig desastreus. Economisch bankroet, brutale schending van de mensenrechten, de ineenstorting van het burgerlijk bestuur en de opkomst van opportunistische elites die in de berooide omstandigheden van hun land slechts oog hadden voor kansen tot eigen verrijking - dat was het hartverscheurend lot dat de een na de ander van de nieuwe naties te beurt viel, die nog maar enige jaren daarvoor aan een zo veelbelovende toekomst begonnen waren. 

<p id=8.6>
	De inspiratie die ten grondslag lag aan deze politieke, sociale en economische crises was de onverbiddelijke toename en consolidering van een ziekte van de menselijke ziel, die oneindig destructiever was dan al haar specifieke symptomen. De brede verbreiding ervan markeerde een nieuw en beangstigend stadium in het proces van sociale en geestelijke ontaarding, waarvan Shoghi Effendi al eerder de diagnose gesteld had. Het materialisme - voortbrengsel van het negentiende-eeuwse gedachtegoed, enorm aan invloed winnend door de prestaties van het Amerikaanse kapitalistische systeem en door het Marxisme met zijn voorgewende geloofwaardigheid, karakteristiek voor dat systeem - kwam tot volledige doorbraak in de tweede helft van de eeuw als een soort van universeel geloof, dat absoluut gezag opeiste in het persoonlijke zowel als in het maatschappelijke leven van de mensheid. Zijn geloofsbelijdenis was de eenvoud zelf. De werkelijkheid - waarbij inbegrepen de menselijke werkelijkheid én het proces waarin deze zich ontwikkelt - is in essentie stoffelijk van aard. De doelstelling van het menselijk leven is, of zou moeten zijn, de bevrediging van materiële behoeften en verlangens. De maatschappij is er om aan dat verlangen tegemoet te komen, en de collectieve taak van de mensheid is de niet aflatende vervolmaking van het systeem, gericht op een steeds efficiënter uitvoering van de er aan toegewezen taak.

<p id=8.7>
	Met het uiteenvallen van de Sovjet Unie verdwenen de impulsen tot het opzetten en bevorderen van een formeel materialistisch geloofssysteem. En pogingen in die richting zouden geen enkel nuttig doel gediend hebben, aangezien het materialisme snel om zich heen greep in het overgrote deel van de wereld. Waar religie niet eenvoudigweg herleid werd tot fanatisme en een onbezonnen verwerping van de vooruitgang, werd ze gestaag gereduceerd tot een soort persoonlijke voorkeur, een voorliefde, iets waarmee iemand zich inliet om aan eigen spirituele en emotionele behoeften tegemoet te komen. Het gevoel van een historische opdracht dat de grote godsdiensten had gekenmerkt, leerde zichzelf tevreden te stellen met een religieus getinte goedkeuring van campagnes voor sociale hervormingen, ten uitvoer gebracht door seculiere bewegingen. De academische wereld, eens het toneel van grote wapenfeiten behaald door geest en verstand, verschanste zich in het functioneren als een soort scholastieke bedrijfstak, die zich hoofdzakelijk bezig hield met het op gang houden van haar apparaat voor proefschriften, symposia en haar reputatie via publicaties en de toewijzing van subsidies.

<p id=8.8>
	Of het nu een wereldbeschouwing is dan wel een simpele kwestie van smaak, het effect van het materialisme is dat het uit de motivatie van de mens - en zelfs uit zijn belangstelling - de geestelijke impulsen doet verdwijnen die het kenmerk zijn van de rationele ziel. "Want eigenliefde", zo heeft 'Abdu'l-Bahá het geformuleerd, "zit er bij de mens diep ingebakken, en het is onmogelijk dat hij, zonder enige hoop op een serieuze beloning, zijn eigen feitelijke materiële welzijn uit het oog verliest."<sup>109*</sup> Bij het ontbreken van een overtuiging omtrent de geestelijke aard van de werkelijkheid en de vervulling die deze alleen bieden kan, is het niet verwonderlijk in de kern van de heersende beschavingscrisis een cultus te zien ontstaan van een individualisme dat in toenemende mate van geen wijken weet en dat bezit en persoonlijke vooruitgang opwaardeert naar een plaats in de rij van voornaamste culturele waarden. De versplintering van de samenleving die hiervan het gevolg is, is kenmerkend voor een nieuw stadium in het proces van desintegratie, waarvan Shoghi Effendi in zijn geschriften met zoveel nadruk gewag maakt.

<p id=8.9>
	Het goedschiks akkoord gaan met het verbreken van de ene draad na de andere van het morele weefsel dat oriënteert en ordening brengt in het individuele leven in elk maatschappelijk stelsel, is een benadering van de werkelijkheid waarbij men zichzelf in de weg staat. Als opinieleiders oprecht zouden zijn in hun beoordeling van hetgeen zich momenteel op de wereld duidelijk afspeelt, zou men hier de diepste oorzaak kunnen vinden van zulke ogenschijnlijk niet samenhangende problemen als de milieuvervuiling, de economische ontwrichting, het etnisch geweld, de zich algemeen verbreidende onverschilligheid, de grootschalige groei van criminaliteit en de epidemieën die hele bevolkingsgroepen naar de rand van de ondergang voeren. Van hoeveel belang de inschakeling van juridische, sociologische of technische deskundigheid ten aanzien van zulke problemen ook ongetwijfeld is, het zou van weinig realiteitszin getuigen aan te nemen dat al die deskundigheid tot enig herstel van betekenis zal leiden zonder een fundamentele herziening van het morele bewustzijn en gedrag.

<br><br><br>
<center>
<<>>
</center>
<br><br><br>

<p id=8.10>
	Wat de Bahá'í-wereld tijdens deze zelfde jaren wist te bereiken, krijgt extra glans tegen de achtergrond van deze verduisterde horizon. Men kan de betekenis van de inspanning waardoor het Universele Huis van Gerechtigheid tot stand kwam niet hoog genoeg inschatten. Zo´n zesduizend jaar lang heeft de mensheid geëxperimenteerd met een bijna eindeloze verscheidenheid aan methodes om tot collectieve besluitvorming te komen. Gezien vanuit de twintigste eeuw biedt de politieke geschiedenis van de wereld een voortdurend wisselend beeld, waarin iedere mogelijkheid die zich voordeed door het menselijk vernuft gretig aangegrepen werd. Stelsels die gebaseerd waren op zo uiteenlopende uitgangspunten als theocratie, monarchie, aristocratie, oligarchie, republiek, democratie en bijna anarchie hebben zich vrijelijk verspreid, samenvallend met een schier eindeloze reeks van aanpassingen die erop gericht waren diverse aantrekkelijke elementen van deze verschillende stelsels te combineren. Ook al hebben de meeste van deze opties zich geleend tot misbruiken van allerlei aard, de grote meerderheid heeft in wisselende mate toch bijgedragen tot de realisering van de verwachtingen van degenen wiens belangen zij kennelijk dienden. 

<p id=8.11>
	Tijdens dit langdurige evolutieproces, toen er steeds grotere en meer onderling verschillende bevolkingsgroepen onder het gezag van een of andere bestuursvorm kwamen te staan, deed de verleiding om een universeel rijk te stichten bij herhaling een appél op de verbeelding van de Caesars en Napoleons die op een dergelijke expansie aanstuurden. De reeks rampzalige mislukkingen die daarop volgden en die zoveel hebben bijgedragen aan het vermogen van de geschiedenis om ons zowel te fascineren als met afgrijzen te vervullen, zou, zo zou men denken, het overtuigend bewijs aangedragen moeten hebben dat de realisering van een ambitie als deze iedere menselijke instelling te boven gaat, zonder dat het iets uitmaakt over hoeveel middelen deze kan beschikken, noch hoe sterk het vertrouwen in de aard van de eigen cultuur is.

<p id=8.12>
	Toch is de eenwording van de mensheid onder een bestuursvorm, die alle kansen biedt aan de capaciteiten die in de menselijke natuur verborgen liggen en die toestaat dat deze vorm krijgen in programma's die aan allen ten goede komen, duidelijk het volgende stadium in de evolutie van de beschaving. De materiele eenwording van de planeet in onze tijd en de ontwakende aspiraties onder al haar bewoners hebben tenslotte de voorwaarden geschapen die de realisering van het ideaal mogelijk maken, zij het op een wijze die wel heel sterk afwijkt van het ideaal dat de dromers van een wereldrijk indertijd voor ogen stond. Om dit te bewerkstelligen hebben de regeringen van de wereld hun bijdrage geleverd met de oprichting van de Organisatie van de Verenigde Naties, met zowel alle grote zegeningen die ze meebracht als met al haar tekortkomingen.

<p id=8.13>
	Ergens in het verschiet liggen de verdere grote veranderingen, die tenslotte zullen leiden tot de acceptatie van het eigenlijke beginsel van een wereldregering. De Verenigde Naties bezitten een dergelijk mandaat niet en niets in de huidige discussies onder de politieke leiders wijst erop dat men serieus een dergelijke radicale omvorming in het besturen van de planetaire aangelegenheden beoogt. Dat het er te zijner tijd van komen zal, heeft Bahá'u'lláh onmiskenbaar duidelijk gemaakt. Dat er nog veel meer leed en desillusies voor nodig zullen zijn om de mensheid tot deze grote sprong voorwaarts te bewegen, lijkt helaas even duidelijk. De aanstelling van een wereldregering zal vereisen dat nationale regeringen en andere machtscentra de volle maat van het doorslaggevende gezag dat vervat is in het woord "regering" onvoorwaardelijk en onherroepelijk uit handen geven aan internationale besluitvorming.

<p id=8.14>
	Dit is de context waarin bahá'ís de uitzonderlijke overwinning moeten trachten te begrijpen die de Zaak in 1963 behaalde en die zich in de erop volgende jaren geconsolideerd heeft. De betekenis hiervan ten volle te doorgronden valt buiten het bereik van de huidige en wellicht een reeks volgende generaties van gelovigen. In zoverre een bahá'í het vatten kan, zal hij of zij met volle overtuiging alles doen wat bij kan dragen tot de verdere ontplooiing van haar doel.

<p id=8.15>
	Het proces dat leidde tot de verkiezing van het Universele Huis van Gerechtigheid - mogelijk geworden door de succesrijke afronding van de drie voorafgaande stadia van het Goddelijk Plan van de Meester onder de leiding van Shoghi Effendi - bewerkstelligde heel waarschijnlijk de eerste wereldomvattende democratische verkiezing. Elke daarop volgende verkiezing werd uitgevoerd door een steeds grotere en meer gevarieerde groep van door de gemeenschap gekozen gedelegeerden, een ontwikkeling die nu het punt bereikt heeft dat zij onbetwistbaar de wil vertegenwoordigt van een doorsnee van het gehele menselijke ras. Nergens bestaat er iets - iets wat door welke groep mensen dan ook beoogd wordt - dat maar in de verte lijkt op deze prestatie.

<p id=8.16>
	Wanneer men voorts de geestelijke sfeer in aanmerking neemt waarvan Bahá'í verkiezingen doordrongen zijn en de nauwkeurig omschreven te volgen gedragslijn bij zelfs de simpelste handelingen die daarmee gemoeid zijn, voelt men zich klein worden door een veel dieper gaand besef. In de totstandkoming van de opperste instelling van ons Geloof is men getuige van een streven om zich tot het uiterste in te spannen om Gods welbehagen te verwerven, een eendrachtige en vurige vastbeslotenheid helemaal niets te dulden, hetzij in culturele geconditioneerdheid hetzij in de gedrevenheid van het persoonlijke verlangen, dat de zuiverheid van deze ultieme collectieve daad zou kunnen besmetten. Het menselijk vermogen kan onmogelijk nog meer. Met haar daadwerkelijke inbreng heeft de mensheid letterlijk alles gedaan waartoe zij in staat is; en God verleent, vanwege deze geheiligde inspanning van de kant van hen die Zijn Zaak omhelsd hebben, aan het instituut dat aldus tot stand gekomen is de krachten die daartoe in de Kitáb-i-Aqdas en de Wil en het Testament van 'Abdu'l-Bahá in het vooruitzicht gesteld zijn. Het laat zich begrijpen dat 'Abdu'l-Bahá in het proces, dat uiteindelijk leiden zou tot het historisch hoogtepunt van 1963, honderd jaar na Bahá'u'lláh's verklaring van Zijn zending, de vervulling voorzag van het visioen van de profeet Daniel, "Welzalig is hij die blijft verwachten en dertienhonderdvijfendertig dagen bereikt". Zoals de Meester het verwoordde:

<p>
<blockquote>Want volgens deze berekening zal een eeuw verlopen zijn vanaf de dageraad van de Zon van Waarheid; dan zullen de leringen van God hecht gevestigd zijn op aarde, en het goddelijk licht zal de wereld beschijnen vanuit het oosten tot aan het westen. Op die dag zullen de gelovigen zich verheugen! <sup>110</sup></blockquote>

<p id=8.17>
	Met de oprichting van het Universele Huis van Gerechtigheid was de tweede van de twee opvolgingsinstellingen die 'Abdu'l-Bahá aangesteld had als de waarborg voor de onkreukbaarheid van de Zaak, nu aan het licht getreden. De grote hoeveelheid aan geschreven tekst van de hand van de Behoeder en het stramien van het bestuurlijke leven van de Zaak dat hij had geschapen en dat onuitwisbaar zijn plaats had gekregen in het Bahá'í bewustzijn, hadden de Bahá'í wereld begiftigd met de instrumenten die zorgden voor een algemene overeenstemming over de bedoeling van de Openbaring van God. In het Universele Huis van Gerechtigheid bezat ze nu ook het ultieme gezag dat Bahá'u'lláh ontwierp voor de uitoefening van de besluitvormende taken in het Bestuursstelsel. Zoals de Wil en het Testament toelicht, hebben de twee instellingen gezamenlijk deel aan de Goddelijke belofte van onfeilbare leiding:

<p>
<blockquote>De heilige en jeugdige tak, de behoeder van de Zaak Gods, en het Universele Huis van Gerechtigheid dat algemeen moet worden gekozen en gevestigd, staan beide onder de zorg en de bescherming van de `Abhá Schoonheid en onder de beschutting en onfeilbare leiding van de Verhevene (moge mijn leven voor hen beiden worden geofferd). Al hetgeen zij besluiten is van God.<sup>111</sup></blockquote>

<p id=8.18>
	Het verband tussen deze twee gezagscentra, zo verklaarde Shoghi Effendi verder, is van wederkerig aanvullende aard, waarbij sommige functies gezamenlijk gedeeld worden en andere speciaal eigen zijn aan de ene of de andere van de twee instellingen. Niettemin beklemtoonde hij met de grootst mogelijke nadruk:

<p>
<blockquote>Het moet ... volstrekt duidelijk zijn voor iedere gelovige, dat de instelling van het Behoederschap onder geen enkele omstandigheid iets opheft van, of zelfs maar in de geringste mate afbreuk doet aan, de krachten die door Bahá'u'lláh aan het Universele Huis van Gerechtigheid zijn geschonken in de Kitáb-i-Aqdas, en die bij herhaling en plechtig door 'Abdu'l-Bahá in Zijn Wil bevestigd zijn. Het is op geen enkele wijze tegengesteld aan de Wil en de Geschriften van Bahá'u'lláh, noch verklaart het ook maar een enkele van Zijn geopenbaarde verordeningen ongeldig.<sup>112*</sup></blockquote>

<p id=8.19>
	Wanneer men goed tot zich laat doordringen hoe uniek hetgeen Bahá'u'lláh in het leven geroepen heeft is, kan men zich een begin van een voorstelling maken van de bijdrage die de Zaak kan leveren voor de eenmaking van de mensheid en de opbouw van een wereldgemeenschap. De directe verantwoordelijkheid voor de vorming van een wereldregering rust op de schouders van de nationale staten. Het is de roeping van de Bahá'í-gemeenschap in dit stadium van de sociale en politieke evolutie van de mensheid om met alle middelen die in haar vermogen liggen, mee te werken aan het scheppen van voorwaarden die deze enorm veeleisende onderneming steunen en vergemakkelijken. Net als Bahá'u'lláh die de vorsten van Zijn tijd verzekerde dat "het niet Onze wens is de hand op uw koninkrijken te leggen".<sup>113*</sup> heeft de Bahá'í gemeenschap geen politieke aspiraties, houdt zich verre van iedere betrokkenheid in partijpolitiek en voegt zich onverdeeld naar het gezag van het burgerlijk bestuur in publieke aangelegenheden. Als bahá'ís zorgen hebben over bestaande omstandigheden of aangaande behoeften van hun eigen leden stellen zij aan die orde via de wettige, daartoe aangewezen kanalen.

<p id=8.20>
	De kracht die de Zaak bezit om de loop van de geschiedenis te beïnvloeden, ligt niet alleen in de geestelijke kracht van haar boodschap maar ook in haar voorbeeldfunctie. "Zo krachtig is het licht van de eenheid", verzekert Bahá'u'lláh, "dat het de hele wereld kan verlichten." <sup>114*</sup> De eenheid van de mensheid waaraan het Geloof gestalte geeft, vertegenwoordigt, zoals Shoghi Effendi benadrukt, "niet enkel een uitbarsting van ongemotiveerde emotie of de uitdrukking van een vage vrome hoop." De organische eenheid van het geheel van de gelovigen - en het Bestuursstelsel dat dit mogelijk maakt - geven duidelijk blijk van wat Shoghi Effendi noemde "de kracht tot gemeenschapsopbouw die aan hun Geloof eigen is." <sup>115*</sup> Wanneer de Zaak tot verdere wasdom komt en het vermogen dat in haar Bestuursorde besloten ligt grotere bekendheid krijgt, zal zij steeds meer de aandacht trekken van opinieleiders, waarbij zij vooruitstrevende geesten het vertrouwen zal inboezemen dat hun idealen uiteindelijk verwezenlijkt kunnen worden. Met de woorden van Shoghi Effendi:

<p>
<blockquote>Leiders van een geloofsgemeenschap, representanten van politieke theorieën, bestuurders van maatschappelijke instellingen, die momenteel verbaasd en verbijsterd het falen van hun ideeën en de ondergang van hun werk gadeslaan, zouden er goed aan doen hun aandacht te vestigen op de Openbaring van Bahá'u'lláh, en de wereldordening te overwegen die vervat is in Zijn leringen en die langzaam en onmerkbaar veld wint temidden van de verwarring en chaos van de huidige beschaving.<sup>116*</sup></blockquote>

<p id=8.21>
	Een dergelijk nader onderzoek zal de aandacht toespitsen op de kracht die het mogelijk maakte dat de Bahá'í-eenheid tot stand kwam en wordt geconsolideerd en gehandhaafd. "Het licht voor de mensen", zo zegt Bahá'u'lláh, "is gerechtigheid." "Het doel ervan", voegt Hij eraan toe, "is het verschijnen van eenheid onder de mensen. De oceaan van goddelijke wijsheid welt omhoog in dit verheven woord." <sup>117*</sup> Het predikaat "Huizen van Gerechtigheid", verleend aan de instellingen die de wereldorde welke Hij ontwierp leiding zullen geven op plaatselijk, nationaal en internationaal niveau - weerspiegelt de centrale plaats van dit grondbeginsel in de leringen van de Openbaring en het leven van de Zaak. Naarmate de Bahá'í-gemeenschap meer en meer een vertrouwd deel gaat uitmaken van het maatschappelijk leven, zal haar ervaring steeds meer bemoedigend bewijs aandragen van het cruciale belang van deze wet voor het genezingsproces van de talloze kwalen die, uiteindelijk, de gevolgen zijn van de verdeeldheid waaronder de mensenfamilie gebukt gaat. "Weest er wel van overtuigd", zo verklaart Bahá'u'lláh, "dat deze grote verdrukking die de wereld is overkomen, de aanloop is voor de komst van de Allergrootste Gerechtigheid." <sup>118*</sup> Het lijdt geen twijfel dat dit hoogste stadium in de evolutie van de samenleving plaats zal hebben in een wereld die wel grondig verschilt van de wereld zoals we die nu kennen.

<br><br><br>
<center><b>
IX
</center></b>
<br><br><br>

<p id=9.1>
	Het directe effect van het slagen van de Tien Jaren Kruistocht en de oprichting van het Universele Huis van Gerechtigheid bracht een machtige stimulans teweeg voor de opmars van de Zaak. Ditmaal nam de vooruitgang - die feitelijk ieder aspect van het Bahá'í leven betrof - de vorm aan van een reeks lange-termijn ontwikkelingen die men het beste kan beoordelen als men de periode in zijn geheel vanaf 1963 beschouwt. Tijdens deze belangrijke zevenendertig jaren vorderde het werk in snel tempo langs twee parallelle sporen: de uitbreiding en consolidatie van de Bahá'í gemeenschap zelf, en, evenwijdig daaraan, een indrukwekkende toename van de invloed van het Geloof in het algemeen maatschappelijk leven. Terwijl het scala van Bahá'í activiteiten sterk uiteenliep, droegen de meeste van deze inspanningen toch direct bij aan de ene of de ander van deze twee voornaamste ontwikkelingen.

<p id=9.2>
	Een beslissing die het Huis van Gerechtigheid in het beginstadium van deze periode nam, bleek van grote betekenis voor alle aspecten van de beide ontwikkelingsterreinen, zowel dat van het onderricht als dat van de bestuursorde. Het besef dat er geen opvolger voor Shoghi Effendi voorhanden was ging gepaard met het inzicht dat nu ook de benoeming van nieuwe Handen van de Zaak niet langer mogelijk was. Van welk essentieel belang de functies van dit instituut voor de groei van het Geloof zijn, was met een onuitwisbaar effect aangetoond in de zorgelijke zes jaren tussen 1957 en 1963. Bijgevolg benoemde het Huis van Gerechtigheid, op basis van het mandaat dat het machtigt nieuwe instellingen in het leven te roepen<sup>119*</sup> waar de belangen van de Zaak dat vereisen, in juni 1968 de Continentale Colleges van Raadgevers. Gemachtigd om voor de toekomst de functies van de Handen van de Zaak uit te breiden ten behoeve van de bescherming en verbreiding van het Geloof, nam de nieuw benoemde instelling de verantwoordelijkheid op zich begeleiding te bieden aan de werkzaamheden van de reeds bestaande Hulpraden en ondersteunde Nationale Raden in het oppakken van hun taken voor de bevordering van het Geloof. De grote successen die men aan het einde van het Negenjarenplan in 1973 vreugdevol vierde, en die op zichzelf al schitterend waren, illustreerden de buitengewone vaardigheid waarmee het nieuwe bestuurslichaam zijn opdracht wist waar te maken en het enthousiasme waarmee het was verwelkomd door gelovigen zowel als Raden. Het tijdstip kenmerkte zich door nog een andere belangrijke ontwikkeling van de bestuursorde, namelijk de oprichting van het Internationaal Onderrichtscentrum. Dit was het orgaan dat in de toekomst bepaalde verantwoordelijkheden voor zijn rekening zou nemen die tot dan toe door "de Handen van de Zaak die in het Heilige Land resideerden" behartigd waren en dat vanaf dit punt de werkzaamheden van het College van Raadgevers over de hele wereld zou gaan coördineren.

<p id=9.3>
	Met het oog op de koers die de groei van de Zaak zou moeten volgen had Shoghi Effendi geschreven over "het entameren van wereldwijde ondernemingen, waaraan het Universele Huis van Gerechtigheid in toekomstige tijdvakken van datzelfde Vormende Tijdperk zou moeten beginnen, ondernemingen die model zullen staan voor de eenheid en die de activiteiten van ... Nationale Geestelijke Raden coördineren en verenigen." <sup>120*</sup> Deze wereldomvattende ondernemingen begonnen in 1964 met het Negenjarenplan, gevolgd door een Vijfjarenplan (1974), een Zevenjarenplan (1979), een Zesjarenplan (1986), een Driejaren plan (1993), een Vierjarenplan (1996) en een Twaalf Maanden Plan dat samenviel met het einde van de eeuw. Het verschil in accent dat deze opeenvolgende plannen van elkaar onderscheidt, verschaft een bruikbare graadmeter voor de groei die de Zaak in deze decennia beleefde en de nieuwe kansen en uitdagingen die deze groei opleverde. Van veel meer belang evenwel dan die verschillende accenten is het feit dat de activiteiten waartoe elk plan opriep, schaalvergrotingen waren van initiatieven van de hand van Shoghi Effendi , die op zijn beurt de lijnen had opgepakt en uitgewerkt die door de Stichters van het Geloof waren uitgezet - de scholing van Geestelijke Raden; de vertaling, uitgave en verspreiding van literatuur; de aanmoediging tot algemene deelname van de vrienden; zorg voor de geestelijke verrijking van het Bahá'í leven; werken aan het betrekken van de Bahá'í gemeenschap in het maatschappelijke leven; de versterking van het Bahá'í gezinsleven; en de vorming van kinderen en jonge mensen. Terwijl deze uiteenlopende processen zich oneindig zullen voortzetten in het ontvouwen van nieuwe mogelijkheden, geeft de zekerheid dat elk ervan zijn oorsprong ontleent aan de scheppingskracht van de Openbaring, aan alles wat de Bahá'í gemeenschap onderneemt een eenheid bewerkende kracht die tegelijk het geheim en de waarborg is van haar uiteindelijke succes.

<p id=9.4>
	De eerste twee decennia van het proces behoren tot de meest verrijkende perioden die de Bahá'í gemeenschap heeft gekend. Binnen opmerkelijk korte tijd vermeerderde zich het aantal Plaatselijke Geestelijke Raden en de etnische en culturele verscheidenheid van de leden werd steeds meer een karakteristieke trek van het Bahá'í leven. Al leverde het faillissement van het maatschappelijk bestel moeilijkheden op voor de instellingen van het Bahá'í bestuursstelsel, een bijkomend effect was dat dit feit tevens de interesse voor de boodschap van de Zaak sterk aanwakkerde. Al meteen vanaf het begin werd de gemeenschap geconfronteerd met de uitdaging van "grootschalig onderricht". Omstreeks 1967 werd zij opgeroepen tot een "aanhoudende en intensieve proclamatie, op mondiale schaal en in elke laag van de samenleving, van de helende boodschap dat de Beloofde gekomen was...." <sup>121*</sup>

<p id=9.5>
	Toen gelovigen uit de stedelijke centra op pad gingen in onafgebroken campagnes om het deel van de wereldbevolking dat in dorpen of op het platteland woonde op te zoeken, ontmoetten zij daar een openheid ten aanzien van de Bahá'í-boodschap die verre overtrof wat zij haalbaar geacht hadden. Hoewel de respons doorgaans vormen aannam die sterk afweken van die waarmee de onderrichters vertrouwd waren, werden de nieuwe leden enthousiast verwelkomd. Tienduizenden nieuwe bahá'ís sloten zich aan bij de Zaak op allerlei plaatsen in Afrika, Azië en Zuid Amerika, vaak bestaande uit de meerderheid van een hele plattelandsgemeenschap. De zestiger en zeventiger jaren waren zenuwslopend drukke tijden voor een Bahá'í-gemeenschap, waarvan de groei buiten Iran meestal mondjesmaat en traag was geweest. Onder de vrienden op de eilanden in de Stille Zuidzee deed zich het bijzondere feit voor, dat zij het eerste Staatshoofd, Zijne Hoogheid Malietowa Tanumafili II van Samoa, voor de Zaak wisten te winnen, een onderscheiding die alleen door de toekomstige ontwikkelingen in het juiste kader geplaatst zal kunnen worden.

<p id=9.6> 
	Het hart van de hele ontwikkeling, zoals dat in het leven van de Zaak vanaf het eerste begin het geval geweest was, werd gevormd door het engagement van de individuele gelovigen. Reeds tijdens de beleidsperiode van Shoghi Effendi hadden ver vooruitziende personen het initiatief genomen inheemse bevolkingsgroepen te benaderen in landen als Oeganda, Bolivia en Indonesië. Tijdens het Negenjarenplan werden steeds meer van zulke leraren in de werkzaamheden betrokken, speciaal in India, verscheidene landen in Afrika, en de meeste streken in Zuid Amerika alsook op de eilanden van de Stille Zuidzee, Alaska en onder de inheemse bevolking van Canada en de zwarte plattelandsbevolking in de zuidelijke staten van Amerika. Het pionieren verschafte een vitale ondersteuning aan het werk, waarbij het monsteren van groepen leraren uit de eigen rijen van inheemse gelovigen aangemoedigd werd.

<p id=9.7>
	Zo werd het ook spoedig duidelijk dat individueel initiatief alleen, al was het nog zo krachtig en enthousiast, ontoereikend was om te kunnen inspelen op geboden kansen. Daaruit werd de conclusie getrokken dat Bahá'í gemeenschappen moesten beginnen met een uitgebreide reeks van gezamenlijke onderricht- en proclamatieprojecten, die herinneringen opriepen aan de heroïsche dagen van de werkers van het eerste uur. Teams van enthousiaste onderrichters kwamen tot de bevinding, dat het nu tot de mogelijkheden behoorde de boodschap van het Geloof niet alleen aan geïnteresseerde mensen te brengen maar aan hele groepen en zelfs hele gemeenschappen. De tienduizenden werden er honderdduizenden. De groei van het Geloof bracht met zich mee dat leden van Geestelijke Raden, wier ervaring beperkt was gebleven tot het versterken van inzicht in het Geloof bij individuele geïnteresseerden die veelal waren opgegroeid in een cultuur van ongeloof of religieus fanatisme, zich moesten aanpassen aan wijzen van geloofsbeleving van hele groepen mensen voor wie religieus bewustzijn en religieuze praktijken tot de gewone zaken van het dagelijks leven behoorden. 

<p id=9.8>
	Het onderdeel van de gemeenschap dat de meest enthousiaste en de belangrijke bijdrage aan dit spectaculaire groeiproces leverde waren de Bahá'í-jongeren. Door hun prestaties tijdens deze betekenisvolle decennia - zoals trouwens in de hele periode van de voorbije honderdvijftig jaar - wordt men er steeds weer aan herinnerd dat de meerderheid van de groep helden die de Zaak gedurende het midden van de negentiende eeuw vooruit stuwde, uit jonge mensen bestond. De Báb Zelf begon aan de openbaring van Zijn zending toen Hij vijfentwintig jaar oud was en Anís, die de onvergankelijke eer verwierf om samen met Zijn Heer te sterven, was nog maar een heel jonge man. Quddús bekende zich tot de Openbaring op tweeëntwintigjarige leeftijd. Zaynab, wier leeftijd nergens vermeld wordt, was nog een heel jonge vrouw. Shaykh `Alí, zo geliefd bij zowel Quddús als bij Mullá Husayn, stierf de marteldood op twintigjarige leeftijd, terwijl Mohammed-i-Báqir-Naqsh zijn leven gaf toen hij nog maar veertien was. Táhirih was in de twintig toen zij de Zaak van de Báb tot de hare maakte.

<p id=9.9>
	Duizenden jonge bahá'ís, klaar om de weg te gaan die deze heel bijzondere figuren hadden geopend, traden in de volgende jaren aan om de boodschap van het Geloof over alle vijf de continenten en de eilanden die over de aardbol verspreid liggen, bekend te maken. Toen er in de achter ons liggende zestiger en zeventiger jaren een internationale jongerencultuur in de samenleving begon te ontstaan, lieten gelovigen die getalenteerd waren op het gebied van muziek, toneel en voordracht, iets zien van wat Shoghi Effendi had bedoeld toen hij verklaarde: "Op die dag zal de Zaak zich als een lopend vuur verbreiden, wanneer haar geest en leringen op het podium of in kunst en literatuur worden gepresenteerd...." <sup>122</sup> De geest van sterke betrokkenheid en enthousiasme, zo typisch eigen aan de jeugd, stelde ook het geheel van de gemeenschap voor de groeiende uitdaging om steeds gedurfder de vernieuwende sociale implicaties van de Bahá'í leringen te verkennen.

<p id=9.10>
	De stortvloed van aanmeldingen bracht echter even zo grote problemen met zich mee. Op de concrete werkvloer werden de hulpbronnen van de Bahá'í-gemeenschappen die in het onderrichtswerk betrokken waren, bedolven onder de taak om te zorgen voor de duurzame, noodzakelijke verdieping van de grote hoeveelheden nieuwe gelovigen en voor de consolidatie van de eruit voortkomende gemeenschappen en Geestelijke Raden. Daarnaast herhaalden zich nu over de hele wereld het soort cultuurproblemen waarmee ook de eerste lichting Perzische gelovigen die hadden getracht het Geloof in westerse landen te introduceren, waren geconfronteerd. Theologische en bestuurlijke principes die van wezenlijk belang konden zijn voor pioniers en leraren, waren zelden de kwesties waar de aandacht van nieuwe gelovigen - afkomstig uit de meest uiteenlopende sociale en culturele achtergronden - allereerst naar uitging. Heel vaak veroorzaakten verschillen van zienswijze omtrent zelfs zulke elementaire zaken als de besteding van tijd of doodgewone sociale gebruiken een begripsverwarring die de communicatie buitengewoon bemoeilijkte.

<p id=9.11>
	Aanvankelijk zag het ernaar uit dat zulke problemen een extra stimulans inhielden, waarbij de Bahá'í instellingen zowel als de individuele gelovigen zich alle moeite gaven nieuwe manieren te vinden om tegen bepaalde situaties aan te kijken - zelfs nieuwe manieren om zelf belangrijke passages in de Bahá'í Geschriften te begrijpen. Vastbesloten getroostte men zich alle moeite de adviezen op te volgen van het Wereldcentrum vanuit het standpunt dat uitbreiding en consolidatie tweelingprocessen zijn die hand in hand moeten gaan. Waar evenwel de gehoopte resultaten langer op zich lieten wachten, trad vaak een zekere mate van ontmoediging op. De aanvankelijk snelle groei van het aantal aanmeldingen verliep daarna in veel landen een stuk langzamer, hetgeen het voor sommige Bahá'í instellingen en gemeenschappen verleidelijk maakte terug te keren tot de meer vertrouwde activiteiten en tot een meer toegankelijk publiek. 

<p id=9.12>
	De voornaamste uitwerking van de terugval was echter dat het gemeenschappen tot het besef bracht, dat de hoge verwachtingen van de eerste paar jaar in sommige opzichten nogal onrealistisch waren geweest. Ook al was het zo dat de vlot behaalde successen in het begin van de onderrichtsactiviteiten stimulerend werkten, daarmee was nog niet een Bahá'í-gemeenschapsleven ontwikkeld dat aan de behoeften van de nieuwe leden kon voldoen en voor zichzelf kon zorgen. Eerder was het zo dat pioniers en nieuwe gelovigen zich gelijkelijk gesteld zagen voor kwesties, waarmee de Bahá'í-ervaringen in westerse landen - of zelfs in Iran - weinig raad wisten. Hoe moesten Plaatselijke Geestelijke Raden opgericht worden - en eenmaal opgericht, hoe konden ze het best functioneren - in gebieden waar grote aantallen nieuwe gelovigen zich in de kortst denkbare tijd bij de Zaak aangesloten hadden, eenvoudigweg door de kracht van hun geestelijke besef van de waarheid ervan? Hoe kon in gemeenschappen die sinds mensenheugenis door mannen gedomineerd waren, aan vrouwen gelijke rechten gegeven worden? Hoe moest de opvoeding van kinderen systematisch aangepakt worden in cultureel bepaalde situaties, waar armoede en analfabetisme de overhand hadden? Wat moest voorop gesteld worden in de Bahá'í morele opvoeding en hoe zouden deze doelstellingen het beste kunnen aansluiten bij de heersende inheemse gewoonten? Hoe zou een vitaal gemeenschapsleven geschapen kunnen worden dat de geestelijke groei van zijn leden zou bevorderen? Welke prioriteiten zouden ook het beste aangehouden kunnen worden met het oog op het samenstellen van Bahá'í literatuur, in het bijzonder gezien de explosieve toename van het aantal talen die in de gemeenschap vertegenwoordigd waren? Hoe zou zuiverheid van de Bahá´í-instelling van het Negentiendaags Feest gehandhaafd kunnen worden terwijl deze vitale activiteit toch open bleef staan voor de verrijkende invloed van verschillende culturen? En hoe zou men in alle betreffende gebieden de noodzakelijke hulpbronnen kunnen aanboren, financieren en coördineren?

<p id=9.13>
	Onder druk van deze dringende en met elkaar verweven uitdagingen begaf de Bahá'í wereld zich in een leerproces dat van evenveel belang bleek te zijn als de uitbreiding zelf. Men kan gerust zeggen dat er in deze jaren geen model van scholingsactiviteit was, geen combinatie van verbreiding, consolidatie en proclamatie, geen bepaalde wijze van bestuur, geen poging tot culturele aanpassing, waarmee niet ergens in de Bahá´í-wereld ijverig geëxperimenteerd werd. Het uiteindelijke resultaat van de ervaring was dat een groot deel van de Bahá'í-gemeenschap diepgaand geschoold werd in de bijkomende consequenties van het grootschalig onderrichtswerk, een vorming die zich niet op een andere manier had kunnen voltrekken. Vanuit zijn eigen aard was het proces voornamelijk lokaal en regionaal gericht, meer op kwaliteit gericht dan op getalsvermeerdering en in zijn vooruitgang eerder op geleidelijke groei berekend dan op grootschalige resultaten. Had men tijdens deze jaren niet geijverd voor een zorgvuldige, altijd moeilijke en vaak ook frustrerende consolidatieaanpak, dan zou de daarop volgende strategie van het systematiseren van de bevordering van toetreding in groepen heel weinig gehad hebben om mee te werken.

<p id=9.14>
	Het gegeven dat de Bahá'í-boodschap nu was begonnen door te dringen in het leven van niet alleen kleine groepjes individuen maar van hele gemeenschappen, had ook de herleving tot gevolg van een vitaal element uit een eerder stadium in de ontwikkeling van de Zaak. Voor de eerste maal sinds tientallen jaren verkeerde het Geloof wederom in een situatie waarin onderricht en consolidatie onafscheidelijk waren verbonden met sociale en economische ontwikkeling. In het begin van de eeuw waren, onder leiding van de Meester en de Behoeder, de Iraanse gelovigen - aan wie de mogelijkheid ontzegd was om in gelijke mate deel te hebben aan de beperkte voordelen die de maatschappij van die tijd bood - begonnen om zorgvuldig een veelomvattend gemeenschapsleven op te bouwen van een soort dat verder ging dan wat de betrekkelijk geïsoleerde Bahá'í groepen, verspreid over Noord Amerika en West Europa, nodig hadden of konden bereiken. In Iran waren geestelijke en morele vooruitgang, onderrichtsactiviteiten, de stichting van scholen en klinieken, de oprichting van bestuurlijke instellingen en het aanmoedigen van initiatieven die gericht waren op economische onafhankelijkheid en welvaart - al deze aspecten waren vanaf het prille begin onlosmakelijke elementen van een organisch verenigd ontwikkelingsproces. Nu dienden zich - in Afrika, in Zuid Amerika, en in delen van Azië - opnieuw dezelfde uitdagingen en kansen aan. 

<p id=9.15>
	Terwijl de activiteit voor sociale en economische ontwikkeling al lang aan de gang was, speciaal in Zuid Amerika en Azië, ging het hier om op zichzelf staande projecten, ten uitvoer gelegd door groepen van gelovigen onder leiding van afzonderlijke Nationale Raden en zonder samenhang met enig plan. In oktober 1983 echter werden Bahá'í-gemeenschappen overal ter wereld opgeroepen om ermee te beginnen zulke taken een plaats te geven in hun vaste werkschema's. Op het Wereldcentrum werd een Bureau voor Sociale en Economische Ontwikkeling ingericht om studie en hulp in het zoeken naar financiële ondersteuning te coördineren. 

<p id=9.16>
	De volgende tien jaar waren getuige van uitgebreide experimenten op een werkterrein waarop de meeste Bahá'í-instellingen weinig voorbereid waren. Terwijl men er naar streefde zijn voordeel te doen met de modellen die uitgeprobeerd waren door de vele ontwikkelingsinstanties die overal in de wereld opereerden, zagen Bahá'í-gemeenschappen zich gesteld voor de uitdaging om wat zij aantroffen op de diverse terreinen van hun belangstelling - opvoeding, gezondheid, literatuur, landbouw en communicatietechnologie - te verbinden met hun inzicht in de Bahá´í-principes. Groot was de verleiding - gegeven de veelheid aan hulpmiddelen die door regeringen en stichtingen daartoe geïnvesteerd waren en de onbevangenheid waarmee deze aanpak ondernomen werd - zich puur te beperken tot het overnemen van methodes die op dat moment in zwang waren, of om de Bahá'í-zienswijze aan te passen aan gangbare theorieën. Naarmate dit werk echter vorderde, richtten de Bahá'í instituten zich meer en meer op het doel, namelijk om ontwikkelingsmodellen te ontwerpen die dat wat zij in de samenleving waarnamen zouden kunnen inpassen in de unieke opvatting van het Geloof over de mogelijkheden van de mens.

<p id=9.17>
	Nergens tekende de strategie van de opeenvolgende Plannen zich zo indrukwekkend af als het geval was in India. De gemeenschap aldaar is thans een reus van een representant van de Zaak geworden met hun aantal van meer dan een miljoen zielen. Haar werkzaamheden strekken zich uit over de oppervlakte van een groot subcontinent, dat een onmetelijke verscheidenheid aan culturen, talen, etnische groeperingen en religieuze tradities herbergt. In veel opzichten tonen de ervaringen van deze zo gezegende massa van gelovigen een resumé van de worstelingen, de experimenten, de inzinkingen en de overwinningen die de Bahá'í wereld in deze veeleisende dertig jaar doormaakte. De dramatische stijging van het aantal nieuwe gelovigen had alle problemen met zich meegebracht die men elders op de wereld tegenkwam, maar dan op massale schaal. De lange weg die de Indiase Bahá'í-gemeenschap tot haar huidige hoogte heeft gevoerd, was bezaaid met de meest pijnlijke moeilijkheden, waarvan er enkele soms de bestuurlijk beschikbare mogelijkheden dreigden te overspoelen. Het behaalde succes geeft echter ook een voorproef van de bevestigingen waarmee de inspanning van Bahá'í-gemeenschappen die op andere continenten met soortgelijke uitdagingen worstelen, te gelegener tijd gezegend zullen worden. Rond 1985 had de groei van het Geloof in India het punt bereikt, waarop de behoeften en kansen van zoveel verschillende gebieden om een meer toegespitste aandacht vroegen dan de Nationale Geestelijke Raad op eigen kracht kon opbrengen. Dat werd de aanleiding tot de oprichting van een nieuw instituut, de Regionale Bahá´í Raad, met behulp waarvan het proces van bestuurlijke decentralisatie in gang werd gezet, dat sindsdien zijn effectiviteit in ook vele andere landen heeft bewezen.

<p id=9.18>
	In 1986 zag de uitbreiding en consolidatie zoals die zich in India voltrokken had, op gepaste wijze de kroon op haar werk gezet met de inauguratie van de prachtige "Lotus Tempel". Ofschoon dit project optimistische verwachtingen had gewekt aangaande de invloed die het bouwwerk zou uitoefenen op de openbare erkenning van het Geloof, heeft de werkelijkheid de schoonste verwachtingen eindeloos overtroffen. Thans is het Huis van Aanbidding in India de meest gezochte attractie geworden voor bezoekers van het subcontinent; met een doorsnee aantal bezoekers van tienduizend per dag en een prominente plaats in allerlei publicaties, films en televisieprogramma's. De belangstelling voor een Geloof dat hiertoe kon inspireren en dat zich in zo'n schitterend bouwwerk liet realiseren, heeft een nieuwe betekenis gegeven aan 'Abdu'l-Bahá´s omschrijving van Bahá'í tempels als "stille leraren" van het Geloof.

<p id=9.19>
	De vooruitgang van de Bahá'í-gemeenschap in India, zowel in haar interne ontwikkeling als in haar relatie tot de maatschappij in het algemeen, werd onder andere geïllustreerd door een baanbrekend initiatief dat in november 2000 werd genomen op het gebied van sociale en economische ontwikkeling. Gebruikmakend van de welverdiende reputatie die hij zich in vooruitstrevende kringen in het land verworven had, verleende de Nationale Geestelijke Raad gastvrijheid, in samenwerking met het door Bahá'í International Community pas in het leven geroepen Instituut voor Wereldwijd Welzijn<sup>123</sup>, aan een symposium gewijd aan het onderwerp "Religie, Wetenschap en Ontwikkeling". Het project bracht meer dan honderd van de meest invloedrijke ontwikkelingsorganisaties van het land bijeen en leidde tot nationale verslaggeving in de media. Deze gebeurtenis die duidelijk de Bahá'í inbreng voor de promotie van sociale vooruitgang in de schijnwerpers plaatste, bereidde de weg voor soortgelijke symposia in Afrika, Zuid Amerika en andere gebieden, waar creatieve Bahá'í-gemeenschappen kunnen helpen vormgeven aan iets wat één van de grote succesverhalen van het Geloof kan worden.

<p id=9.20>
	Tijdens deze zelfde jaren maakte ook het Aziatisch continent de plotselinge opkomst mee van de Bahá'í gemeenschap van Maleisië als een drijvende kracht in het uitbreidingswerk, die de door haarzelf gestelde doelen in een verbazingwekkend tempo wist te bereiken, en pioniers en reizende leraren naar omliggende landen toe zond. Een ontwikkeling die deze opzienbarende stap voorwaarts mogelijk maakte was het ontstaan van een geestelijk partnerschap tussen gelovigen van Chinese en Indiase afkomst. Bezoekers die Maleisië aandeden spraken met een zeker ontzag over de manier waarop de Maleisische gemeenschap, al had zij met veel beperkingen en belemmeringen te maken, de regelrechte belichaming leek te zijn van de militaire beeldspraak, waarvan Shoghi Effendi zich bediend had om de mentaliteit voor de uitoefening van Bahá'í-onderricht onder woorden te brengen.

<p id=9.21>
	Noch de wereldwijde groei van de Bahá'í gemeenschap noch het leerproces dat zij doormaakte biedt evenwel een complete kijk op deze onstuimige en creatieve periode. Wanneer eenmaal de geschiedenis van deze periode geschreven zal zijn, zal één van zijn prachtigste hoofdstukken verhalen van de spirituele overwinningen, behaald door Bahá'í gemeenschappen, speciaal in Afrika, die oorlog, terreur, politieke verdrukking en uiterste ontbering wisten te overleven en die uit deze beproevingen te voorschijn kwamen met een onverdroten geloof en vastbesloten het onderbroken werk om een levensvatbaar gemeenschapsleven op te bouwen voort te zetten. De gemeenschap in Ethiopië, het thuisland van een van 's werelds oudste en rijkste beschavingstradities, slaagde erin zowel het moreel van haar leden als de samenhang van haar bestuursstelsel onder de niet aflatende druk van een niets ontziende dictatuur overeind te houden. Over de vrienden in andere landen van dit werelddeel kan naar waarheid gezegd worden, dat hun pad van trouw aan de Zaak hen door een hel van lijden voerde, die maar zelden geëvenaard is in de moderne geschiedenis. De annalen van het Geloof bezitten weinig nog aangrijpender getuigenissen van de pure kracht van de geest dan de verhalen over de moed en zuiverheid van hart, oprijzend uit de hel die de vrienden in het toenmalige Zaïre moesten doorstaan. Verhalen die toekomstige generaties zullen inspireren en die een onschatbare bijdrage vormen aan de schepping van een Bahá'í wereldbeschaving. Landen als Oeganda en Rwanda voegden hun eigen onvergetelijke prestaties toe aan dit verslag van een heroïsche strijd.

<p id=9.22>
	Wat de inspiratie ook voedsel gaf was het vermogen tot vernieuwing dat eigen is aan de Zaak en dat aan de dag trad in de vluchtelingenkampen in Cambodja langs de grens met Thailand. Dank zij de heldhaftige inspanning van een handvol leraren werden Geestelijke Raden opgericht onder een volk dat een campagne van genocide had overleefd op een wijze die voor het menselijk hart haast niet te vatten is, mensen die talloze van hun dierbaren hadden verloren en ook nog alles wat ze hadden aan materiële geborgenheid, maar in wie het verlangen van de menselijke ziel naar geestelijke waarheid nog brandde. Een heel bijzondere prestatie van soortgelijke aard was die van de Bahá'í-gemeenschap van Liberia. Toen ze van hun thuisland in ballingschap naar naburige landen werden verdreven, namen deze moedige gelovigen hun complete gemeenschapsleven met zich mee, richtten Plaatselijke Geestelijke Raden op, hielden het onderricht op peil, bleven zorgdragen voor de opvoeding van hun kinderen, besteedden hun tijd aan het verwerven van nieuwe vaardigheden en vonden in muziek, dans en toneel de geestkracht die bij hen de hoop op de terugkeer naar hun vaderland levend hield. 

<p id=9.23>
	Terwijl het leerproces in methodes voor grootschalig onderricht gaande was, voltrok zich een transformatie in het lidmaatschap van het Geloof. In 1992 vierde de Bahá'í wereld zijn tweede Heilig Jaar. Ditmaal markeerde het de honderd jaar geleden hemelvaart van Bahá'u'lláh en de bekendmaking van Zijn Verbond. Met een grotere welsprekendheid dan woorden zouden hebben kunnen vertolken, bood de etnische, culturele en nationale verscheidenheid van de 27.000 gelovigen die zich in het Javits Convention Centre in New York City verzameld hadden - tezamen met de duizenden die deelnamen aan negen daarnaast plaats vindende conferenties in Boekarest, Buenos Aires, Moskou, Nairobi, New Delhi, Panama City, Singapore, Sydney en West Samoa - een boeiend bewijs van het succes van het Bahá'í-onderricht overal ter wereld. Een aangrijpend moment vond plaats toen het netwerk van satellietuitzendingen de conferentie in Moskou samenbracht met de bijeenkomst in New York. Overal werden bahá'ís door ontroering aangegrepen bij het overbrengen van een groet in het Russisch, de gangbare taal van wel 280 miljoen mensen uit minstens vijftien verschillende landen - waarmee een nieuwe fase aangekondigd werd in de reactie van de mensheid op Bahá'u'lláh.

<p id=9.24>
	Op de conferenties in Moskou en Boekarest kon men een eerste glimp opvangen van de herrijzenis van Bahá'í-gemeenschappen die nagenoeg uitgeroeid waren onder de verdrukking van het Sovjetregime en zijn handlangers. Een van de laatste drie nog in leven zijnde Handen van de Zaak, 'Alí-Akbar Furútan, die in Rusland gewoond had, smaakte de diepe vreugde op zesentachtigjarige leeftijd terug te keren in Moskou voor de eerste verkiezing van een Nationale Raad voor dat land. Plaatselijke Geestelijke Raden ontstonden in alle nieuw geopende landen en er werden zes nieuwe Nationale Geestelijke Raden gekozen. In korte tijd kwamen er door de inzet van pioniers en andere onderrichtsactiviteiten in landen langs de zuidelijke rand van het voormalige Sovjetimperium - waar het Geloof eveneens verboden was geweest - nog meer Plaatselijke Geestelijke Raden bij en nog acht Nationale Geestelijke Raden. Bahá'í lectuur werd vertaald in een rij nieuwe talen, er werd energiek gewerkt aan bevestiging van de burgerlijke erkenning van Bahá'í-instellingen en vertegenwoordigers van Oost Europa en van landen uit het nu van de kaart verdwenen Sovjetblok begonnen met hun medegelovigen samen te werken op het gebied van de externe betrekkingen van het Geloof op internationaal niveau.

<p id=9.25>
	Langzaamaan begon de boodschap van het Geloof ook weerklank te vinden in vele delen van China en onder de Chinese nederzettingen van overzee. Bahá'í-lectuur werd in het Mandarijns vertaald, universiteitsbijeenkomsten in veel Chinese steden nodigden Bahá'í- geleerden uit, een centrum voor Bahá'í studies werd opgericht aan het invloedrijke Instituut van Wereld Religies in Peking<sup>124</sup>, dat werkzaam is in de Academie van Sociale Wetenschappen en vele vooraanstaande Chinese figuren stelden zich positief op in hun waarde oordeel over de beginselen die zij in de Geschriften aantreffen. Denkend aan de grote waardering van de Meester voor de Chinese beschaving en haar rol voor de toekomst van de mensheid, begint met een vermoeden te krijgen van de creatieve bijdrage die gelovigen met deze achtergrond zullen leveren aan het intellectuele en morele leven van de Zaak in de komende jaren.<sup>125</sup>

<p id=9.26>
	De betekenis van deze drie decennia van worsteling, van kennis opdoen, en van opoffering werd eerst goed duidelijk toen het ogenblik aanbrak voor het ontwerpen van een wereldwijd Plan dat gebruik zou maken van de inmiddels verworven inzichten en de ontwikkelde hulpmiddelen. De Bahá'í-gemeenschap die in 1996 een start maakte met het Vierjaren plan was van een heel ander kaliber dan de volijverige, maar nieuwe en nog onervaren groepering van gelovigen die in 1964 de eerste van zulke ondernemingen had aangedurfd die niet door de leidende hand van Shoghi Effendi ondersteund werd. Omstreeks 1996 was het mogelijk geworden al de verschillende elementen van de onderneming te zien als integrale onderdelen van één samenhangend geheel. 

<p id=9.27>	
	Met de opgedane kennis en ervaring had zich tevens een dringend noodzakelijk overzicht afgetekend van alles wat bereikt was. De uitbreiding van de Zaak in de voorafgaande dertig jaar vertegenwoordigde het antwoord van verscheidene miljoenen mensen, die zich zozeer aangesproken gevoeld hadden toen zij in aanraking kwamen met de boodschap van Bahá'u'lláh dat zij zich, zij het in verschillende mate, vereenzelvigd hadden met de Zaak van God. Zij waren er zich van bewust dat er een nieuwe Boodschapper van Godswege was verschenen, zij hadden iets opgevangen van de geest van geloof en waren in de ban geraakt van de Bahá'í-leringen aangaande de eenheid van de mensheid. Een kleine minderheid onder hen was in staat nog verder te gaan. Maar voor het merendeel waren deze vrienden feitelijk de ontvangers van onderrichtsprogramma's die gedirigeerd werden door leraren en pioniers van elders. Eén van de grote krachten van de massa's der mensheid waaruit de nieuw aangemelde gelovigen voortkwamen, bestaat uit een hartsontvankelijkheid die het vermogen heeft een blijvende sociale transformatie te bewerkstelligen. De grootste handicap van deze zelfde bevolkingsgroepen is tot op heden een passiviteit geweest die zij zich aangewend hebben als gevolg van generaties lang durende blootstelling aan invloeden van buitenaf die, ongeacht hoe groot hun materiele voordelen, doelen najaagden die veelal slechts oppervlakkig - zo daar al sprake van was - van doen hadden met de behoeften en het dagelijks leven van de autochtone bevolking.

<p id=9.28>
	Het Vierjarenplan dat een verdere uitwerking inhield van de Plannen die er kort tevoren aan vooraf gegaan waren, was er speciaal op gericht voordeel te trekken uit de kansen en inzichten die men daarmee opgedaan had. Het doel om het proces van massale toetreding zoveel mogelijk te bevorderen, werd weloverwogen het doel bij uitstek van de onderneming. De lessen die men geleerd had tijdens de uitvoering van eerdere Plannen, accentueerden nu de nadruk op het ontwikkelen van de kwaliteiten van de gelovigen - welke dan ook - zodat allen konden aantreden als overtuigde voorvechters van de opdracht van het Geloof. Het instrument om dit doel te bereiken was in de loop van de eerdere Plannen al heel wat verfijnd en had zijn bruikbaarheid al bewezen.

<p id=9.29>
	Zoals ook het geval geweest was bij de meeste andere methodes van aanpak, met behulp waarvan het Geloof terrein won, was dit instrument al decennia eerder ter hand genomen door de Meester, Die in de Tafelen van het Goddelijk Plan solide gevormde gelovigen oproept om "jonge mensen die warm lopen in hun liefde voor God bijeen te brengen in leerverbanden en hen te onderrichten in alle goddelijke bewijzen en onweerlegbare argumenten, hun de geschiedenis van de Zaak uiteen te zetten en toe te lichten, en evenzo de profetieën en bewijzen te verklaren die schriftelijk vastgelegd en voorhanden zijn in de heilige boeken en brieven die betrekking hebben op de manifestatie van de Beloofde ..." <sup>126*</sup> Pionierswerk en gestructureerde training van deze aard had men reeds in Iran in praktijk gebracht tijdens de beginjaren van de eeuw op instigatie van de zeer geliefde Sadru's-Sudúr.<sup>127</sup> Naarmate de jaren verstreken nam het aantal winter- en zomerscholen voortdurend toe en opeenvolgende Plannen wakkerden eveneens de pogingen aan tot het opzetten van Bahá'í instituten.

<p id=9.30>
	Verreweg de meest opvallende stap voorwaarts betreffende dit laatst genoemde aspect voltrok zich over een periode van meer dan twee decennia. Het begon in de zeventiger jaren in Colombia, waar men een systematisch en permanent programma uitgedacht had om mensen met de Geschriften vertrouwd te maken en dit werd weldra overgenomen in naburige landen. Beïnvloedt door de gelijktijdige inspanningen van de Colombiaanse gemeenschap op het terrein van sociale en economische ontwikkeling, was de doorbraak des te imposanter vanwege het feit dat deze prestatie tot stand kwam in een omgeving vol geweld en anarchie, waardoor het leven in de hen omringende samenleving zwaar verstoord werd.

<p id=9.31>
	De Colombiaanse prestatie bleek een bron van grote inspiratie en een voorbeeld voor Bahá'í gemeenschappen elders op de wereld te zijn. Tegen de tijd dat het Vierjarenplan ten einde liep, waren er rond de honderdduizend gelovigen in de hele wereld betrokken in het volgen van programma's van meer dan driehonderd permanente trainingsinstituten. Terwijl dit doel verwezenlijkt werd, had een groot aantal van de regionale instituten het proces nog verder voortgestuwd met het opzetten van netwerken van "studiekringen", waar gebruik gemaakt wordt van de talenten van individuele gelovigen om het werk van het instituut in plaatselijk verband te verrichten. Het is intussen duidelijk dat het succes van dit instituut werk het lange-termijn proces waardoor een universeel systeem van Bahá'í-vorming gemodelleerd wordt, beduidend versterkt heeft.<sup>128</sup>

<p id=9.32>
	Ofschoon de moeilijkheden in deze decennia betrekkelijk bescheiden waren - wanneer men ze althans plaatst naast die van het Heroïsche Tijdperk - bieden ze aan de huidige generatie van bahá'ís een kijk op hetgeen Shoghi Effendi beschrijft als het cyclische karakter van de historische ontwikkeling van de Zaak: "een reeks van innerlijke en uiterlijke crises, uiteenlopend in graad van hevigheid, desastreus in hun onmiddellijke effecten maar tegelijk telkens weer op mysterieuze wijze een bijbehorende goddelijke kracht losmakend, die een nieuwe impuls tot verdere groei geeft." <sup>129*</sup> Deze woorden geven het juiste perspectief aan van die reeks inspanningen, experimenten, teleurstellingen en overwinningen die zo kenmerkend waren voor de beginperiode van het grootschalig onderricht en die de Bahá'í gemeenschap voorbereidden op de nog veel grotere uitdagingen die hun nog te wachten staan.

<p id=9.33>
	Heel de geschiedenis door is het grootste deel van de mensheid, in het gunstigste geval, toeschouwer geweest bij de vooruitgang van de beschaving. Hun rol bestond erin dat zij de doelen dienden van elke elite die zich tijdelijk meester van het proces had gemaakt. Zelfs de opeenvolgende Openbaringen van Godswege, die bedoeld waren om de menselijke geest te bevrijden, waren mettertijd in handen gevallen van het "het hardnekkige zelf", waren verstard tot kunstmatige dogma's, rituelen, ambtelijke privileges en kleingeestige twisten en kwamen, gefrustreerd in hun uiteindelijke opzet, aan hun einde.

<p id=9.34>
	Bahá'u'lláh is gekomen om de mensheid uit deze langdurige gevangenschap te verlossen en de resterende decennia van de twintigste eeuw werden door de gemeenschap van Zijn volgelingen besteed aan het creatief experimenteren met de middelen waardoor Zijn doelstelling gerealiseerd kan worden. De uitvoering van het Goddelijk Plan houdt niet minder in dan de betrokkenheid van heel de mensheid bij het werken aan haar eigen geestelijke, sociale en intellectuele ontwikkeling. De beproevingen die de Bahá'í gemeenschap ondervonden heeft in de periode sinds 1963 zijn de noodzakelijke testen die het streven verfijnen en de beweegredenen zuiveren op zodanige wijze, dat zij hen die daar deel aan willen hebben waardig maken voor zo'n grootse opdracht. Zulke beproevingen zijn het zekerste blijk van dat rijpingsproces dat 'Abdu'l-Bahá zo diep overtuigd beschreef:

<p>
<blockquote>Sommige bewegingen komen op, tonen een korte periode van activiteit en houden dan weer op. Andere groeien gestager en steviger op, maar voor ze tot wasdom gekomen zijn, verzwakken ze, vallen uiteen en raken in vergetelheid .... Er is nog een ander soort van beweging of zaak, die na een minuscuul en onopvallend begin krachtig en gestadig vorderingen maakt, zich geleidelijk aan verbreedt en verruimt totdat ze universele dimensies heeft gekregen. De Bahá'í Beweging is van deze aard.<sup>130*</sup></blockquote>

<br><br><br>
<center><b>
X
</center></b>
<br><br><br>

<p id=10.1>
	Bahá'u'lláh's missie beperkt zich niet tot de opbouw van de Bahá'í gemeenschap. De Openbaring van God is gekomen voor de gehele mensheid en zij zal de steun van de maatschappelijke instellingen winnen naarmate deze in haar voorbeeld aansporing en inspiratie vinden voor hun poging om de fundamenten te leggen voor een rechtvaardige maatschappij. Om het belang van deze corresponderende betrokkenheid te beseffen hoeft men zich slechts de tijd en zorg in herinnering te roepen, die Bahá'u'lláh Zelf besteed heeft aan het aangaan van betrekkingen met regeringsambtenaren, geleerden, prominente figuren in diverse minderheidsgroepen en de diplomatieke vertegenwoordigers van buitenlandse regeringen die een post bekleedden in het Ottomaanse rijk. Het geestelijk effect van deze inspanningen treedt duidelijk aan de dag in de blijken van achting voor Zijn karakter en beginselen van de kant van zelfs zulke bittere tegenstanders als `Álí Páshá en de Perzische ambassadeur in Constantinopel, Mírzá Husayn Khán. De eerstgenoemde, die zijn Gevangene tot verbanning naar de strafkolonie in `Akká veroordeelde, kon niet nalaten Hem te beschrijven als "een zeer voornaam mens, een man van onbesproken gedrag, zeer gematigd en een hoogst respectabele figuur", wiens theorieën naar het oordeel van de minister "groot respect verdienden".<sup>131</sup> De laatstgenoemde, wiens kuiperijen hoofdzakelijk verantwoordelijk waren voor het vergiftigen van de geest van `Álí Páshá en zijn collega's, heeft in later jaren openlijk het grote contrast toegegeven tussen het morele en intellectuele kaliber van zijn Tegenstander en het kwaad dat aangericht was in de relatie tussen Perzië en Turkije door de reputatie van hebzucht en oneerlijkheid, die de meeste van zijn in Constantinopel residerende landgenoten typeerde. 

<p id=10.2>
	Vanaf het begin had 'Abdu'l-Bahá grote belangstelling voor de pogingen om een nieuwe internationale orde van de grond te krijgen. Het is bijvoorbeeld veelzeggend dat Hij, bij de eerste keren dat hij in Noord Amerika in het openbaar verwees naar de bedoeling van Zijn bezoek, de nadruk legde op de uitnodiging van het organiserend comité van de Lake Mohonk Vredesconferentie om een spreekbeurt te vervullen voor dit internationale gezelschap. Hij had ook de activiteit van de Centrale Organisatie voor Permanente Vrede in Den Haag sterk aangemoedigd. Hij was echter volstrekt openhartig in Zijn raadgevingen. Brieven die het Uitvoerend Comité van de organisatie in Den Haag Hem in de loop van de oorlog had gezonden, boden Hem de gelegenheid tot een beantwoording waarin Hij hun aandacht vestigde op Bahá'u'lláh's formulering van geestelijke waarheden, die als enige een basis kunnen vormen voor de verwerkelijking van hun doelstellingen:

<p>
<blockquote>O gij, hooggeachte leden, pioniers onder degenen die het beste voor hebben met het lot van de mensheid! ... Momenteel is Universele Vrede van groot belang, maar innerlijke vrede is wezenlijk, opdat de basis van deze zaak veilig gesteld wordt, de vestiging ervan solide en de hele opbouw ervan ijzersterk ... Thans in het zo dat alleen de kracht van Gods Woord, dat de werkelijkheid der dingen omvat, de gedachten, het verstand, het hart en de geest van mensen onder de schaduw van één Boom kan brengen. Hij is de machtige in alle opzichten, de levensverwekker der zielen, de behoeder en de beheerder van de wereld der mensheid.<sup>132</sup></blockquote>

<p id=10.3>
	Behalve dit, weerspiegelt de lijst van belangrijke personen aan wie de Meester vaak uren lang tijd besteedde, in Noord Amerika zowel als in Europa - speciaal in persoonlijke gesprekken met mensen die zich krachtig inzetten om de doelstelling van wereldvrede en menslievendheid te propageren - Zijn alertheid voor de verantwoordelijkheid die de Zaak draagt ten opzichte van de mensheid in haar geheel. Zoals de buitengewone weerklank die Zijn overlijden opriep laat zien, hield Hij deze koers tot aan het einde van Zijn leven aan.

<p id=10.4>
	Shoghi Effendi nam aan het begin van zijn taak als Behoeder vrijwel onmiddellijk deze erfenis over. Reeds in 1925 stimuleerde hij de interesse van een Amerikaanse gelovige, Jean Stannard, om een "Internationaal Bahá'í Bureau" op te richten, door haar naar Genève te zenden waar de zetel gevestigd was van de Volkerenbond. Ofschoon het Bureau geen bestuurlijke bevoegdheid bezat, werkte het, met de woorden van de Behoeder, "als een contactpersoon tussen Haifa en andere Bahá'í-centra", en deed het dienst als een "centrum voor het verspreiden van informatie" in het hart van Europa. Zijn functie werd formeel erkend toen de publiciteitsafdeling van de Bond om een verslag van de activiteiten van het Bureau verzocht en dit vervolgens publiceerde.<sup>133</sup>

<p id=10.5>
	Zoals zo dikwijls het geval geweest is in de loop van de geschiedenis van de Zaak, zorgde een onverwachte crisis voor een grote sprong voorwaarts in het Bahá'í verkeer met de maatschappelijke verbanden op internationaal niveau. In 1928 spoorde Shoghi Effendi de Geestelijke Raad van Bagdad aan in beroep te gaan bij de Permanente Mandaatscommissie van de Volkenbond tegen de confiscatie, door Shí'ih tegenstanders, van Bahá'u'lláh's woning in die stad. Het Raadscollege van de Volkerenbond erkende het begane onrecht en gaf opdracht aan de autoriteit van het Britse mandaat, in maart 1929, de Iraakse regering onder druk te zetten met betrekking tot het onmiddellijk herstel van het onrecht dat eisers was aangedaan. Diverse uitvluchten van de Iraakse regering, inclusief het verbreken van de plechtige verzekering van de koning zelf, leidden ertoe dat de zaak zich jaren lang voortsleepte met opeenvolgende zittingen van de Mandaatscommissie, die de woning in handen liet van degenen die er beslag op gelegd hadden, een situatie die tot op de dag van vandaag nog niet hersteld is.<sup>134</sup> Zonder zich door deze mislukking te laten afschrikken richtte Shoghi Effendi de aandacht van de Bahá'í-gemeenschap op de historische winst die deze campagne voor de Zaak opgeleverd had. Zoals eerder het geval geweest was met de verwerping door het Soenni Moslim gerechtshof van het beroep betreffende huwelijksverbintenissen dat een Egyptsche Bahá'í-gemeenschap had aangetekend, stelde de Behoeder:

<p>
<blockquote>Laat het voldoende zijn te zeggen dat, ondanks de eindeloze vertragingen, protesten en uitvluchten ... de publiciteit die het Geloof kreeg door dit gedenkwaardig geding en de verdediging van zijn zaak - een zaak van waarheid en gerechtigheid - door het hoogste tribunaal ter wereld dusdanig is geweest, dat het de verwondering van zijn vrienden heeft opgewekt en zijn vijanden met verbijstering heeft vervuld.<sup>135</sup></blockquote>

<p id=10.6>
	De oprichting van de Verenigde Naties opende voor het Geloof een veel breder en effectiever forum voor zijn inspanningen om op het maatschappelijk leven een geestelijke invloed uit te oefenen. Reeds in 1947 deed een speciaal "Palestina Comité" van de Verenigde Naties navraag bij de Behoeder naar diens visie op de toekomst van dat mandaatgebied. Het antwoord op dit verzoek verschafte hem de gelegenheid een gezaghebbend betoog aangaande de geschiedenis en de leerstellingen van de Zaak zelf naar voren te brengen. In datzelfde jaar legde de Nationale Geestelijke Raad van de Verenigde Staten & Canada op aandringen van Shoghi Effendi een document ter beoordeling voor aan de internationale organisatie, getiteld "Een Bahá'í Verklaring inzake de Rechten en Plichten van de Mens", dat in de erop volgende decennia aan het werk van Bahá'í-auteurs en -woordvoerders inspiratie zou bieden.<sup>136</sup> Een jaar later zorgden de acht toen bestaande Nationale Geestelijke Raden voor de accreditatie van "De Bahá'í International Community" bij het verantwoordelijke orgaan van de Verenigde Naties als een internationale niet-gouvernementele organisatie.

<p id=10.7>
	Niet alleen de langzaam toenemende connecties tussen het Geloof en de nieuwe internationale orde ondervonden dit soort steun van de Behoeder. De bladzijden van <i>God Schrijdt Voorbij</i> en Amatu'l-Bahá´s memoires over de Behoeder staan vol met passages die verwijzen naar de reacties van invloedrijke personen en organisaties op initiatieven van Shoghi Effendi en naar evenementen, overal ter wereld, waaraan een vertegenwoordiging van de Bahá'ís op uitnodiging deelnam. Wanneer men de geschiedenis overziet valt de grote onevenredigheid op tussen vele van deze betrekkelijk onbelangrijke gebeurtenissen en alle aandacht die eraan besteed werd door een figuur, wiens werk niet alleen van enorm belang was voor de toekomst van de mensheid, maar die zich tevens volledig bewust was van het relatieve belang van de gebeurtenissen die zich rond hem afspeelden. Wat de Bahá'í gemeenschap in dit zorgvuldig gemaakte verslag heeft gekregen is een voorbeeld van de manier waarop zij gelegenheden die zich vaak heel onopvallend aandienen kan aangrijpen.

<p id=10.8>
	Vanaf het begin van haar erkenning begon de Bahá'í International Community een krachtige rol te spelen in het doen en laten van de Verenigde Naties. Een activiteit waarvoor ze veel waardering oogstte was een programma - ten uitvoer gelegd door het wijd vertakte netwerk van Bahá'í Raden - dat het publiek moest voorzien van informatie over de Verenigde Naties zelf, en dat her en der op de wereld volle steun verleende aan met de Verenigde Naties gerelateerde verbanden die zich door problemen belaagd zagen. In 1970 had BIC een consultatieve status verworven bij de Economische en Sociale Raad van de Verenigde Naties (ECOSOC). Hierop volgde in 1974 de goedkeuring tot een formele band met het Milieu Programma van de Verenigde Naties (UNEP), en in 1976 het verkrijgen van de consultatieve status bij de Stichting voor Kinderen van de Verenigde Naties (UNICEF). De invloed en ervaring die men in deze jaren opdeed toonden zich 1955 en 1962, toen BIC er in slaagde de tussenkomst van de Verenigde Naties te verwerven ten behoeve van de gelovigen die respectievelijk in Iran en Marokko onder vervolging te lijden hadden.

<br><br><br>
<center>
<<>>
</center>
<br><br><br>

<p id=10.9>
	In 1980 werden het geduldige externe betrekkingenwerk van de Nationale Geestelijke Raden en het VN bureau van BIC plotseling voor een nieuw stadium van hun ontwikkeling geplaatst. De katalysator was de poging van de Shí'ih geestelijkheid in Iran om de Zaak in het land van haar herkomst volledig uit te roeien. De gevolgen van deze poging waren even weinig voorzien door de belagers van het Geloof als door degenen die voor de Zaak opkwamen.

<p id=10.10>
	Gedurende de lange tijd waarin de gelovigen in de wieg van het Geloof met tussenpozen vanwege hun geloofsovertuiging waren vervolgd, werkten de mullá's die deze aanvallen beraamden en leidden samen met de elkaar opvolgende monarchen van het land. Deze laatsten, ogenschijnlijk heersend met een absolute macht, werden in feite beperkt door politieke overwegingen die hen kwetsbaar maakten voor druk van buitenaf, in het bijzonder voor druk van Westerse regeringen. Zo had de verontwaardiging, tot uitdrukking gebracht door Russische, Britse en andere diplomatieke missies, Násiri'd-Dín Sháh tegen zijn wil ertoe gedwongen een einde te maken aan de eindeloze reeks van gewelddaden die in de eerste jaren na 1850 aan zo vele gelovigen het leven gekost had en die zelfs het leven van Bahá'u'lláh in gevaar gebracht had. In de loop van de twintigste eeuw waren de nazaten van de Qájár dynastie op gelijksoortige wijze erop uit de opinie van buitenlandse mogendheden gunstig te stemmen. Deze benadering werd opnieuw in praktijk gebracht in 1955 toen de tweede telg van de Pahlaví sjahs, die door de mullá's overgehaald was in te stemmen met een golf van anti-Bahá'í geweld, door een protest van de Verenigde Naties en door de bezwaren die de Amerikaanse regering inbracht gedwongen werd hals over kop de campagne af te gelasten. Beide vormen van tussenkomst waren de voorboden van dingen die nog zouden gaan gebeuren. 

<p id=10.11>
	Zo´n beteugeling van het optreden van de geestelijkheid leek van de baan te zijn met de Islamitische revolutie van 1979. Van de ene dag op de andere hadden de mullá's het voor het zeggen; ze stelden hun eigen kandidaten aan voor de hoogste posten in de nieuwe republiek en namen uiteindelijk deze posten zelf over. Er werden "Revolutionaire rechtbanken" ingesteld die alleen verantwoording hoefden af te leggen aan de hogere clerus. Een heel leger van "revolutionaire wachters", heel wat effectiever dan de geheime politie van de Sjah en volstrekt even meedogenloos, nam het toezicht over op alle aspecten van het openbare leven.

<p id=10.12>
	Terwijl de aandacht van de nieuwe meesters voornamelijk gericht was op wat zij hielden voor dreigementen van buitenlandse regeringen, zagen machtige elementen onder hen de gelegenheid eindelijk schoon om de Iraanse Bahá'í-gemeenschap uit de weg te ruimen.<sup>137</sup> De schokkende details van de campagne die daarop losbrak behoeft hier geen nadere terugblik. Hun betekenis ligt veeleer in de wijze waarop duizenden individuele bahá'ís - mannen, vrouwen en kinderen - overal in het land reageerden op deze wilde agressie. Hun weigering om met het Geloof te schipperen, ook ten koste van hun leven, inspireerde hun medegelovigen elders op de wereld tot een nog grotere toewijding aan de Zaak waarvoor deze offers werden gebracht. Het waren echter niet alleen de gelovigen die door deze gebeurtenissen diep geraakt werden. Tientallen jaren eerder, in 1889, had een bekende Westerse commentator over de heldenmoed van de eerstelingen van het Geloof profetische woorden geschreven:

<p>
<blockquote>Het is het leven en de dood van deze mensen, hun hoop die geen wanhoop kent, hun liefde die van geen verkilling weet, hun standvastigheid waaraan elke aarzeling vreemd is, - wat aan deze wonderbare beweging een totaal eigen karakter verleent. ... Het is bepaald geen kleinigheid te verduren wat deze mensen hebben verduurd en heel zeker is het een poging waard om te proberen iets te doorgronden van de waarde die zij het leven zelf toeschreven. Ik doe er verder maar het zwijgen toe over de machtige invloed die, naar ik aanneem, het Bábí (aldus letterlijk) geloof op de toekomst zal uitoefenen en over het nieuwe leven waartoe het mogelijkerwijs doden zal opwekken; want of het nu slagen zal dan wel falen, de schitterende heldenmoed van de Bábí martelaren is iets van de eeuwigheid en onverwoestbaar ... Wat ik echter niet kan hopen aan u te hebben overgebracht is de formidabele vurigheid van deze mensen, en de onbeschrijfelijke indruk die deze vurigheid samen met nog andere kwaliteiten op elkeen maakt die in werkelijkheid daarmee in aanraking is gekomen.<sup>138</sup></blockquote>

<p>
Deze woorden voorspelden de opkomst van een soortgelijk besef onder niet-Bahá'í waarnemers in de jaren van de Islamitische revolutie en dit zou voor de Zaak één van de krachtigste impulsen worden om uit de onbekendheid te voorschijn treden. Deze lang geleden uitgesproken woorden legden tevens de wezenlijk geestelijke aard vast van wat vanaf de beginfase van het Geloof steeds de inzet was geweest. Veel meer dan door een afkeer van de zinloze bruutheid van de vervolging werd een steeds groter deel van de publieke opinie in het buitenland diep gegrepen door de reactie van de Iraanse bahá'ís.

<p id=10.13>
	Erg genoeg is de twintigste eeuw overspoeld met het lijden van talloze slachtoffers van onderdrukking. Wat de Bahá'í situatie bijzonder onderscheidde, was de wijze waarop zij die het zo zwaar te verduren hadden daarmee omgingen. De Iraanse gelovigen weigerden de maar al te bekende slachtofferrol aan te nemen. Evenals de Stichters van het Geloof vóór hen hadden gedaan, trokken zij de morele verantwoordelijkheid voor het grote geschilpunt tussen hen en hun tegenstanders naar zichzelf toe. Zij waren het, niet de revolutionaire rechtbanken of de bewakers van de revolutie, die dadelijk de toon zetten voor de confrontatie. En deze buitengewone opstelling raakte niet alleen het hart maar ook het oordeelsvermogen van hen die de situatie van buitenaf - dus niet als Bahá'í - waarnamen. De vervolgde gemeenschap bestookte haar onderdrukkers niet, noch trachtte zij politiek voordeel te behalen uit de crisis. En al evenmin waren degenen die in andere landen het voor de Bahá'ís opnamen, erop uit het Iraanse bewind omver te werpen en ze riepen al helemaal niet om wraak. Allen pleitten zij alleen voor gerechtigheid - de erkenning van de rechten die in de Universele Verklaring van de Mensenrechten uitdrukkelijk vastgelegd waren, onderschreven door de gemeenschap van naties en geratificeerd door de Iraanse regering, terwijl bovendien vele van deze rechten vermeld stonden in clausules van de Islamitische grondwet.

<p id=10.14>
	De crisis prikkelde de Bahá'í wereld tot bijzondere verrichtingen. Nationale Geestelijke Raden die weinig of geen ervaring hadden met het aangaan van zinvolle contacten met hun regering, werden opgeroepen hun regering om steun te vragen voor resoluties op verschillende niveau´s van het internationale systeem voor de mensenrechten en dit gebeurde met veel succes. Jaar na jaar, twintig jaar achter elkaar, werd de kwestie van de Iraanse Bahá'ís in behandeling genomen door het internationale orgaan voor de mensenrechten, kreeg ze steun in opeenvolgende resoluties, hield ze de aandacht gaande voor de Bahá'í-grieven in de missies van rapporteurs, die aangesteld waren door de Commissie voor de Mensenrechten van de Verenigde Naties, en bevestigde de resultaten hiervan met besluiten van het Derde Comité van de Algemene Vergadering van de Verenigde Naties. Iedere poging van het Iraanse regime om aan een internationale veroordeling vanwege zijn behandeling van Bahá'í burgers te ontkomen, deed niets af aan de steun die de Bahá'í-kwestie kreeg van een niet aflatende meerderheid van goedgezinde naties die deel uitmaakten van de Commissie. Dit resultaat was des te opmerkelijker, gezien het feit dat het lidmaatschap van de Commissie steeds wisselde en de Commissie een druk belaste agenda had waar mensenrechtenschendingen in andere landen op voor kwamen die miljoenen slachtoffers eisten.

<p id=10.15>
	In dezelfde tijd dat er directe druk uitgeoefend werd op de Iraanse regering, trok de kwestie ongekende publiciteit over de gehele wereld in dagbladen, tijdschriften, radio en televisie. Kranten als <i>The New York Times, Le Monde</i> en de <i>Frankfurter Allgemeine Zeitung</i> met een grote internationale lezerskring, gaven uitgebreide verslagen over de vervolging en TV netwerken in Australië, Canada, de Verenigde Staten en een aantal Europese landen boden uitgebreide en diepgaande berichtgeving. De misstanden werden vaak in krachtige commentaren aan de kaak gesteld. Los van de steun die zodoende verleend werd aan alle inspanning om de effectieve tussenkomst van de Commissie voor de Mensenrechten zeker te stellen had een dusdanige publiciteit het neveneffect dat, doorgaans voor het eerst en aan tientallen miljoenen mensen, accurate en positieve informatie verstrekt werd over het Bahá'í geloof en zijn leringen. De publiciteit zowel als de campagne, zoals deze via het apparaat van de Verenigde Naties gevoerd werd, verschaften invloedrijke functionarissen overal ter wereld voortdurend de gelegenheid zichzelf een oordeel te vormen over de leringen van de Zaak en het karakter van de Bahá'í-gemeenschap.

<p id=10.16>
	Als gevolg van de vervolging ontstond het probleem dat duizenden Iraanse bahá'ís, zich zonder geldig paspoort gestrand zagen in landen waar zij als pionier werkzaam waren, of gedwongen waren uit Iran te vluchten omdat zij zelf of hun families tot doelwit van de pogrom gekozen werden. In 1983 werd een Internationaal Vluchtelingen Bureau opgericht in Canada<sup>139</sup>, waar de regering bijzonder welwillend gereageerd had op de voorstelling van zaken die door de Nationale Geestelijke Raad van dat land onder hun aandacht gebracht was. In de volgende paar jaar openden, met bemiddeling van de Hoge Commissie voor Vluchtelingen van de Verenigde Naties, een rij andere landen eveneens hun deuren voor meer dan tienduizend Iraanse bahá'ís, van wie vele in hun nieuwe verblijfplaatsen de taak van pionier op zich namen.

<br><br><br>
<center>
<<>>
</center>
<br><br><br>

<p id=10.17>
	Niet alleen de Bahá'í-gemeenschap maar ook het VN systeem voor de mensenrechten had baat bij deze langdurige worsteling. Aanvankelijk had de Iraanse geloofsgemeenschap na beëindiging van de Islamitische revolutie oog in oog gestaan met een dreigende totale ondergang. Mettertijd slaagde de Commissie voor de Mensenrechten van de Verenigde Naties erin - al zag het er in de ogen van sommige externe waarnemers naar uit dat haar activiteiten een erg traag en tamelijk omslachtig verloop hadden - het Iraanse regime dusdanig onder druk te zetten, dat het de ergste vervolging een halt toeriep. Op deze manier betekende de "kwestie van de Iraanse Bahá'ís" een aperte overwinning voor de Commissie en het Bahá'í Geloof beide. De kwestie diende zodoende als een alarmerende demonstratie van de macht van de gezamenlijke naties om, via het apparaat dat voor dit doel in het leven geroepen was, de vormen van onderdrukking die de bladzijden van de geschreven geschiedenis door de eeuwen heen hadden vertroebeld onder controle te krijgen.

<p id=10.18>
	Dit gebeuren laat iets zien van de betekenis die de activiteiten van het Geloof hebben voor het leven van de maatschappij waarbinnen deze inspanningen zich afspelen. Tezamen met wereldvrede vormt de noodzaak dat de internationale gemeenschap effectieve stappen zet om de idealen, neergelegd in de Universele Verklaring van de Mensenrechten en de daarmee verbonden verdragen, te verwezenlijken een dringende uitdaging voor de mensheid op dit moment in haar geschiedenis. Er zijn naar verhouding weinig plaatsen in de wereld waar het niet nog steeds zo is dat aan minderheidsgroepen, vanwege religieuze, etnische of nationale vooroordelen, basale menselijke behoeften van welke aard ook onthouden worden. Geen groep mensen op de planeet kan beter begrip opbrengen voor deze kwestie dan de Bahá'í-gemeenschap Zij heeft - en in sommige landen is het nog steeds zo - een miskenning en mishandeling doorstaan waarvoor geen rechtvaardiging denkbaar is, hetzij wettelijk hetzij moreel; ze heeft haar martelaren gegeven en haar tranen vergoten, ze is trouw gebleven aan haar overtuiging, dat haat en vergelding het zielenleven ondermijnen en ze heeft als weinigen geleerd, hoe het systeem van de mensenrechten van de Verenigde Naties te gebruiken overeenkomstig de bedoeling van de scheppers ervan, zonder haar heil te zoeken in enig partijpolitiek lidmaatschap, laat staan in enige vorm van geweld. Voortbouwend op deze ervaringen is zij thans van wal gestoken met een programma, dat tot doel heeft regeringen in een aantal landen te stimuleren tot de instelling van programma´s voor mensenrechteneducatie waarbij zij naar vermogen elke praktische ondersteuning verleent<sup>140</sup> Overal ter wereld is zij bijzonder actief in het verbeteren van de rechten van vrouwen en kinderen. Het belangrijkst van alles is dat zij een levend voorbeeld geeft van broederschap, iets waaraan talloze mensen buiten de gemeenschap, moed en hoop ontlenen.

<br><br><br>
<center>
<<>>
</center>
<br><br><br>

<p id=10.19>
	Terwijl de crisis in Iran in ernst toenam, bracht een initiatief van het Universele Huis van Gerechtigheid het externe betrekkingenwerk van de Bahá'í-gemeenschap onverwachts op een heel nieuw vlak. In 1985 werd de verklaring <i>De Belofte van Wereldvrede</i>, gericht tot de mensheid in het algemeen, uitgebracht via de Nationale Geestelijke Raden. In deze verklaring verzekerde het Huis van Gerechtigheid in weloverwogen maar ook resolute termen het vertrouwen van de Bahá'í-wereld in de naderende komst van internationale vrede als het eerstvolgende stadium in de evolutie van de menselijke samenleving. Tevens werden elementen van de vorm die deze lang verhoopte ontwikkeling zou moeten aannemen uiteengezet. Vele daarvan gingen veel verder dan de politieke uitspraken waarin het onderwerp gewoonlijk wordt verpakt. Vastgesteld werd:

<p>
<blockquote>De ervaring van de Bahá'í gemeenschap kan gezien worden als een voorbeeld van deze steeds groter wordende eenheid [van de mensheid]... Als de Bahá'í ervaring enigszins kan bijdragen tot het versterken van de hoop op de eenheid der mensheid, zullen wij haar gaarne aanbieden als een model ter bestudering.</blockquote>

<p>
Terwijl het directe doel van de uitgave was aan Bahá'í-instellingen en individuele gelovigen een coherente gesprekslijn te verschaffen voor hun contacten met regeringsambtenaren, burgerorganisaties, de media en invloedrijke personen, was een zijdelings effect daarvan dat een intensieve en aanhoudende vorming van de Bahá'í-gemeenschap zelf betreffende een aantal belangrijke Bahá'í leringen op gang kwam. De invloed van de ideeën en perspectieven in het document werd weldra duidelijk voelbaar in bijeenkomsten, publicaties, zomer- en winterscholen en het algemene gesprek van de gelovigen overal ter wereld.

<p id=10.20>
	In menig opzicht kan men stellen dat <i>De Belofte van Wereldvrede</i> in de jaren sinds 1985 de agenda bepaald heeft voor de onderlinge samenwerking tussen de Bahá'í-gemeenschap en de Verenigde Naties en aan haar gelieerde organisaties. Voortbouwend op de reputatie die zij reeds verworven had, werd de Bahá´í International Community binnen slechts enkele jaren een van meest invloedrijke non-gouvernementele organisaties. Omdat zij is - en wordt beschouwd als - absoluut onpartijdig in haar opstelling, heeft zij steeds meer aan vertrouwen gewonnen als een bemiddelende instantie in ingewikkelde en vaak heikele discussies in internationaal verband, waar het gaat over gewichtige kwesties aangaande sociale vooruitgang. Deze reputatie is nog versterkt door de erkenning van het feit dat de BIC er zich principieel van onthoudt tot eigen voordeel gebruik te maken van dat vertrouwen door er eigen agendapunten door te drukken. In 1968 werd een Bahá'í vertegenwoordiger gekozen voor het lidmaatschap van het Uitvoerend Comité van Non-gouvernementele Organisaties, eerst in de positie van voorzitter en later als vice-voorzitter. Vanaf dat moment bleken vertegenwoordigers van de BIC steeds vaker gevraagd te worden om te fungeren als secretaris of voorzitter in een hele rij van organen: comité's, speciale eenheden, werkgroepen en adviesraden. In de laatste vier jaren fungeerde de Hoofdvertegenwoordiger van de BIC als leidinggevend secretaris van de Conferentie van Non-gouvernementele Organisaties, het centrale coördinerend orgaan van non-gouvernementele groepen die gelieerd zijn aan de Verenigde Naties.

<p id=10.21>
	De structuur van de Bahá´í International Community weerspiegelt de beginselen die haar werk richting geven. Zij is ontsnapt aan het stempel van "weer zo´n lobbygroep voor een bepaald onderwerp" te zijn. Terwijl de BIC volop gebruik maakt van de ervaring en de middelen ter uitvoering van haar Bureau bij de Verenigde Naties en van het Bureau voor Publieke Informatie, heeft zij de erkenning gekregen van haar collega non-gouvernementele organisaties als in wezen een "vereniging" van democratisch gekozen nationale "raden" en een vertegenwoordiging van een dwarsdoorsnede van de mensheid. Bahá'í delegaties naar internationale evenementen bestaan in de regel uit leden die door verschillende Nationale Geestelijke Raden zijn benoemd en thuis zijn in het betreffende thema van bespreking en die vanuit de regio gezichtspunten kunnen inbrengen.

<p id=10.22>
	Dit aspect van de betrokkenheid van het Geloof bij het maatschappelijk leven - waarin het moverend beginsel en de werkwijze twee dimensies van een verenigde aanpak van kwesties vertegenwoordigen - toonde zijn kracht in de reeks van topconferenties en aanverwante congressen, die tussen 1990 en 1996 door de Verenigde Naties georganiseerd werden. In die periode van bijna zes jaar kwamen de politieke wereldleiders herhaaldelijk bijeen onder de hoge bescherming van de Secretaris-Generaal van de Verenigde Naties om de belangrijkste uitdagingen waarmee de mensheid tegen het einde van de twintigste eeuw geconfronteerd werd te bespreken. Geen bahá'í kan terugblikken op de thema's van deze historische bijeenkomsten zonder erdoor getroffen te worden, hoezeer de besproken onderwerpen de leringen van Bahá'u'lláh weerspiegelen. Het leek passend dat de honderdjarige herdenking van Zijn hemelvaart halverwege dit proces plaats vond hetgeen aan de bijeenkomsten, voor bahá'ís, een speciale geestelijke betekenis verleende die verder reikte dan hun beoogde doelen.

<p id=10.23>
	Onder deze bijeenkomsten werden de hoogtepunten van dit proces van wereldomvattende verhandelingen over de problemen waaronder de mensheid te lijden heeft gevormd door: de Wereldconferentie over Educatie voor Allen in Thailand (1990), de Wereldtopconferentie voor Kinderen in New York (1990), de Conferentie van de Verenigde Naties over het Milieu in Rio de Janeiro (1992), een moeizame en chaotische Wereldconferentie over de Mensenrechten in Wenen (1993), de Internationale Conferentie over Bevolking in Cairo (1994), de Wereldtopconferentie voor Sociale Ontwikkeling in Kopenhagen (1995) en de bijzonder boeiende Vierde Wereldconferentie over Vrouwen in Peking (1995).<sup>141</sup> Bij de daarnaast gehouden non-gouvernementele conferenties kregen Bahá'í delegaties, samengesteld uit leden van heel uiteenlopende nationaliteit, de gelegenheid vraagstukken in zowel een geestelijk als sociaal perspectief te plaatsen. Een blijk van het vertrouwen dat de BIC geniet onder honderden van haar collega non-gouvernementele organisaties was het feit, dat Bahá'í delegaties herhaaldelijk door hun collega's uitgekozen werden deel uit te maken van het kleine aantal leden, die de hoog gewaardeerde gelegenheid kregen de conferentie toe te spreken vanaf het podium, hetgeen veel meer betekende dan het verspreiden van een afgedrukte tekst van de voordrachten.

<br><br><br>
<center>
<<>> 
</center>
<br><br><br>

<p id=10.24>
	In de laatste jaren van de eeuw behaalden heel wat Nationale Geestelijke Raden imposante overwinningen op het gebied van hun externe aangelegenheden. Twee in het oog springende voorbeelden hiervan wijzen op het karakter en het belang van deze vooruitgang. De eerste werd behaald door de Nationale Geestelijke Raad van Duitsland, waar het karakter van gekozen Bahá'í-organen door plaatselijke gezagdragers werd betwist als technisch onverenigbaar met de eisen van het Duitse burgerlijk wetboek. Toen de Plaatselijke Geestelijke Raad van de bahá'ís van Tübingen appel aantekende tegen deze opvatting, stelde het constitutionele Hooggerechtshof van Duitsland vast dat het Bahá'í Bestuursstelsel een integraal onderdeel van het Geloof is en als zodanig niet te scheiden van de Bahá'í geloofsovertuiging. Het Hof rechtvaardigde zijn uitspraak in de zaak door getuigenis aan te voeren, dat het Bahá'í Geloof zelf een religie is; een oordeel met ver strekkende implicaties in een samenleving waar kerkelijke tegenstanders lange tijd hebben geprobeerd de Zaak in een onjuist daglicht te stellen als was deze een "cultus" of "sekte". De definitieve uitspraak van het oordeel is de vermelding waard:

<p>
<blockquote>Het karakter van het Bahá'í Geloof als een religie, en van de Bahá'í-gemeenschap als een religieuze gemeenschap, is onmiskenbaar, in het gangbare dagelijks leven, in zijn culturele traditie, volgens de publieke opinie en volgens de vergelijkende godsdienstwetenschap.<sup>142</sup></blockquote>

<p id=10.25>
	De overwinning die de Braziliaanse Bahá'í-gemeenschap wist te behalen op het terrein van de externe betrekkingen is tot op heden uniek in de Bahá'í geschiedenis. Op 28 mei 1992 hield het hoogste wetgevende orgaan in het land, de Kamer van Afgevaardigden, een speciale zitting om eer te betuigen aan Bahá'u'lláh ter gelegenheid van de honderdste verjaring van Zijn overlijden. De spreker las een boodschap voor van het Universele Huis van Gerechtigheid en vertegenwoordigers van alle partijen stonden een voor een op om hun erkentelijkheid te betuigen voor de bijdrage van het Geloof en zijn Stichter aan de verbetering van het lot der mensheid. Een aangrijpende toespraak van een vooraanstaand gedeputeerde roemde de Bahá'í leringen als "het meest kolossale religieuze werk dat ooit door één enkele Mens geschreven is".<sup>143</sup>

<p id=10.26>
	Zulke positieve oordelen over de aard van de Zaak en over het werk dat men daarin tracht te verzetten - komend van de hoogste juridische en wetgevende niveau's van respectievelijk twee grote naties in de wereld - waren overwinningen van de geest en op hun eigen manier van even groot belang als de overwinningen die geboekt worden op het terrein van het onderricht. Zij dragen bij tot het openen van die deuren waarlangs Bahá'u'lláh's helende invloed in het leven van de samenleving zelf begint door te dringen.

<br><br><br>
<center><b>
XI
</center></b>
<br><br><br>

<p id=11.1>
	Het beeld dat 'Abdu'l-Bahá placht te gebruiken voor Zijn toehoorders zodat zij wat meer begrip konden krijgen van de op handen zijnde transformatie van de samenleving was het beeld van licht. Eenheid, zo lichtte Hij toe, is de kracht die licht brengt en die alle vormen van menselijke inspanning bevordert. Het tijdperk dat aanbrak zou in de toekomst beschouwd gaan worden als "de eeuw van licht", omdat tijdens die eeuw de universele erkenning van de eenheid der mensheid tot stand zou komen. Als dit fundament eenmaal op zijn plaats ligt, kan het proces van de opbouw van een wereldomspannende samenleving als belichaming van de beginselen van gerechtigheid een aanvang nemen.

<p id=11.2>
	Deze visie was door de Meester in verscheidene Tafelen en toespraken duidelijk verwoord. Het sterkst komt dit tot uitdrukking in een Tafel waarin 'Abdu'l-Bahá zich richt tot Jane Elizabeth Whyte, de echtgenote van de voormalige Moderator van de Vrije Kerk van Schotland. Deze dame was een vurige bewonderaar van de Bahá'í-leringen; zij had de Meester in `Akká opgezocht en zou later voorzieningen treffen voor de bijzonder warme ontvangst die Hem in Edinburgh te beurt viel. Met gebruikmaking van het vertrouwde beeld van 'kaarsen' schreef 'Abdu'l-Bahá aan mevrouw Whyte:

<p>
<blockquote>Geachte mevrouw ! ... Zie hoe haar licht [van eenheid] thans gloort aan de verduisterde horizon van de wereld. De eerste kaars is de eenheid in het rijk van de politiek, waarvan het eerste schijnsel nu waarneembaar begint te worden. De tweede kaars is de eenheid van denken in mondiale ondernemingen, waarvan we de realisering binnen afzienbare tijd gaan beleven. De derde kaars is de eenheid in vrijheid die zeker verwerkelijkt gaat worden. De vierde kaars is de eenheid in religie die de hoeksteen van de fundering zelf is, en die door Gods kracht geopenbaard zal worden in al zijn luister. De vijfde kaars is de eenheid van de naties - een eenheid die in deze eeuw zeker tot stand zal komen en die aldus teweeg brengt dat alle volkeren op de wereld zichzelf gaan beschouwen als de burgers van één gemeenschappelijk vaderland. De zesde kaars is de eenheid van de rassen die alle bewoners van de aarde maakt tot volkeren en familieleden van één ras. De zevende kaars is de eenheid van taal, dat wil zeggen de keuze van een universele taal die alle volkeren zullen leren en gebruiken. Al deze vormen van eenheid gaan onontkoombaar werkelijkheid worden aangezien de kracht van het Koninkrijk Gods de realisering ervan zal bestendigen.<sup>144</sup></blockquote>

<p id=11.3>
	Hoewel het nog tientallen jaren zal duren - of wellicht nog veel langer - voordat de visie, zoals verwoord in dit opmerkelijke document volledig gerealiseerd zal zijn, zijn toch de wezenlijke kenmerken van hetgeen in het vooruitzicht gesteld werd, nu overal ter wereld voldongen feiten. In enkele van de ingrijpende veranderingen die ter sprake gebracht worden - de eenheid van ras en de eenheid van religie - is de strekking van de woorden van de Meester duidelijk en zijn de processen van ontwikkeling ervan al in een ver gevorderd stadium, ook al valt er in sommige opzichten vierkante tegenwerking te overwinnen. In aanzienlijke mate geldt dit ook voor de eenheid van taal. De sterke behoefte daaraan wordt nu van alle kanten onderkend, hetgeen zich duidelijk aftekende in de omstandigheden waardoor de Verenigde Naties en veel van de non-gouvernementele organisaties zich genoodzaakt zagen een paar "officiële talen" in gebruik te nemen. Zolang er nog geen besluit bij internationale instemming genomen is, heeft het effect van ontwikkelingen zoals Internet, de begeleiding van het vliegverkeer, het gebruik van diverse technologische vaktermen, en een opvoeding van universeel karakter, ertoe geleid dat de Engelse taal deze lacune tot op zekere hoogte opgevuld heeft. 

<p id=11.4>
	"De eenheid van denken in mondiale ondernemingen" - een begrip waarvoor de meest vooruitstrevende ambities bij het begin van de twintigste eeuw nog zelfs geen enkel referentiepunt hadden - is eveneens overal ruimschoots aanwezig in breed opgezette programma's voor sociale en economische ontwikkeling, humanitaire hulpverlening, en zorg voor de bescherming van het milieu van de planeet en zijn oceanen. Wat "eenheid in het rijk van de politiek" aangaat, Shoghi Effendi heeft toegelicht dat hier verwezen wordt naar een eenheid die de soevereine staten zelf onderling bewerkstelligen, een proces van ontwikkeling waarvan het huidige stadium wordt gevormd door de vestiging van de Verenigde Naties. Anderzijds blikte de belofte van de Meester over de "eenheid van de naties" vooruit naar de thans onder de volkeren van de wereld wijdverspreide acceptatie van het feit dat zij, hoe groot de onderlinge verschillen ook mogen zijn, de bewoners zijn van één enkel wereldomvattend vaderland.

<p id=11.5>
	"Eenheid in vrijheid" is in deze tijd natuurlijk een universeel streven geworden van alle bewoners der Aarde. Als één van de voornaamste ontwikkelingen die hieraan inhoud geven, kan de Meester heel goed gedacht hebben aan de zo ingrijpende opheffing van het kolonialisme en, op het einde van de eeuw, de eruit voortvloeiende opkomst van zelfbeschikking als een heersend kenmerk van een nationale entiteit. 

<p id=11.6>
	Zelfs al hangen er nog dreigende wolken boven de toekomst van de mensheid, de wereld is al getransformeerd onder invloed van de gebeurtenissen van de twintigste eeuw. Dat de belangrijkste kenmerken van het proces eveneens zijn beschreven door de Stem die het met zoveel zekerheid voorzegd heeft, zou voor nadenkende mensen overal ter wereld tot serieuze overweging moeten leiden.

<br><br><br>
<center>
<<>>
</center>
<br><br><br>

<p id=11.7>
	De veranderingen in het sociale en morele leven van de mensheid werden krachtig onderbouwd in een hele reeks van internationale vergaderingen, die op gezag van de Verenigde Naties bijeengeroepen werden om het naderend einde van een "millennium" en het begin van een nieuw te markeren. Van 22 tot 26 mei 2000 kwamen gedelegeerden van meer dan duizend non-gouvernementele organisaties, op uitnodiging van Kofi Annan, de Secretaris-Generaal van de Verenigde Naties, in New York bijeen. In de slotverklaring van deze vergadering committeerden sprekers namens de burgermaatschappij hun organisaties aan het ideaal dat " ... wij één mensenfamilie zijn, in al onze verscheidenheid, ons leven leidend in één gemeenschappelijk vaderland, en deel uitmakend van een rechtvaardige, duurzame en vreedzame wereld, geleid door de universele beginselen van een democratie ..."<sup>145</sup>

<p id=11.8>
	Kort nadien, van 28 tot 31 augustus 2000, bracht een tweede vergadering de leiders van de meeste religieuze gemeenschappen van de wereld op eenzelfde wijze bijeen in het Hoofdkwartier van de Verenigde Naties. De Bahá'í International Community werd vertegenwoordigd door haar Secretaris-Generaal die in een van de plenaire zittingen het woord voerde. Elke waarnemer moet zich wel aangesproken gevoeld hebben door de plechtige oproep van de religieuze leiders van de wereld aan hun gemeenschappen om "het recht van vrijheid van godsdienst te respecteren, op verzoening aan te sturen, en elkaar tegemoet te treden in een houding van vergeving en herstel ...."<sup>146</sup>

<p id=11.9>
	Deze twee voorafgaande bijeenkomsten plaveiden de weg voor hetgeen aangeduid werd als de eigenlijke Millennium Topconferentie, die van 6 tot 8 september eveneens plaats vond op het Hoofdkwartier van de Verenigde Naties. Deze leidde tot de gezamenlijke ontmoeting van 149 leiders van staten en regeringen en in de beraadslaging gaven zij zich alle moeite aan de bevolkingsgroepen en naties die zij vertegenwoordigden hoop en zekerheid over te brengen. De Topconferentie maakte de gewaardeerde geste een spreker uit te nodigen namens het Forum van non-gouvernementele organisaties om hen in te lichten over de kwesties die deze voorbereidende bijeenkomst aan het licht gebracht had. In de ogen van bahá'ís was het even veelbetekenend als voldoening gevend, dat deze bijzondere eer te beurt viel aan de Hoofdgedelegeerde van de Bahá'í International Community bij de Verenigde Naties in zijn capaciteit als medevoorzitter van het Forum. Niets brengt zo indringend het verschil tussen de wereld van 1900 en die van 2000 in beeld als de tekst van de Top Resolutie, ondertekend door alle deelnemers en door hen voorgelegd aan de Algemene Vergadering van de Verenigde Naties:

<p>
<blockquote>Wij bevestigen, op deze historische gelegenheid, opnieuw en plechtig dat de Verenigde Naties het onmisbare gemeenschappelijke Huis is van de gehele menselijke familie, door middel waarvan wij ons universele streven naar vrede, samenwerking en ontwikkeling willen trachten te realiseren. Daartoe zeggen wij plechtig onze onbeperkte steun toe aan deze gemeenschappelijke doelstellingen en onze vastbeslotenheid ze ten uitvoer te leggen.<sup>147</sup></blockquote>

<p id=11.10>
	Bij de sluiting van deze reeks historische bijeenkomsten sprak de heer Annan persoonlijk de vergaderde wereldleiders toe in verrassend openhartige bewoordingen - een verwoording die voor vele bahá'ís een weerklank opriep van Bahá'u'lláh's krachtige vermaning tot de thans niet meer in leven zijnde koningen en keizers, de voorgangers van deze huidige leiders: "Het ligt in uw vermogen en is daarom uw verantwoordelijkheid de doelstellingen te bereiken die u gedefinieerd hebt. U alleen kunt besluiten of de Verenigde Naties aan deze uitdaging gevolg geeft." <sup>148</sup>

<br><br><br>
<center>
<<>>
</center>
<br><br><br>

<p id=11.11>
	Ondanks de historische betekenis van de vergaderingen en het feit dat de meerderheid van het politieke, burgerlijke en religieuze leiderschap van de mensheid eraan deelnam, maakte de Millennium Topconferentie toch in de meeste landen weinig indruk op de publieke opinie. Er werd ruim aandacht besteed aan bepaalde gebeurtenissen, maar het kon slechts weinig lezers of luisteraars ontgaan dat er een zeker scepticisme in de verslaggeving over het onderwerp zat, of de sfeer van twijfel - zelfs van cynisme - die in veel verslagen waarneembaar was. Deze scherpe scheiding tussen enerzijds een gebeuren dat er legitiem aanspraak op kon maken een waar keerpunt in de geschiedenis der mensheid te zijn en anderzijds het gebrek aan enthousiasme of zelfs interesse bij de volkeren die geacht werden er profijt van te kunnen hebben, was wellicht de meest opvallende trek van de millenniumobservaties. Het wierp volop licht op de ernst van de crisis die de wereld op het einde van de eeuw aan het doormaken was, waarin de processen van integratie en desintegratie die tijdens de laatste honderd jaar in betekenis waren toegenomen, met elke dag meer op drift lijken te raken.

<p id=11.12>
	Mensen die graag geloof hechten aan de grootse visies van wereldleiders hebben het er tegelijkertijd moeilijk mee, dat ze zich verstrikt voelen in twee verschijnselen die een dergelijk geloof logenstraffen. Op het eerste verschijnsel zijn we reeds eerder in dit werk vrij uitvoerig ingegaan De instorting van de morele fundamenten van de maatschappij heeft een meerderheid van de mensheid de draad doen kwijtraken, zonder aanknopingspunten om zich aan vast te houden in een wereld die er dagelijks dreigender en meer onvoorspelbaar uitziet. De bewering dat het proces bijna ten einde zou zijn, zou slechts valse hoop wekken. Het valt te waarderen dat er in het politieke vlak serieuze pogingen worden ondernomen, dat een indrukwekkende stroom van wetenschappelijke ontwikkelingen blijft doorgaan, of dat de economische voorwaarden voor een gedeelte der mensheid er op vooruitgaan - maar in het zicht van zulke ontwikkelingen ontbreekt alles wat zelfs maar in de verte lijkt op hoop op geborgenheid in het eigen leven, of, nog veel belangrijker, geborgenheid voor het eigen nageslacht. Het gevoel van ontgoocheling dat, zoals Shoghi Effendi waarschuwend opgemerkt heeft, de toeneming van politieke corruptie in de geest van de grote massa teweeg zou brengen, is nu wijdverbreid. Het losbreken van wetteloos gedrag is in veel landen een volkskwaal geworden, zowel in de stedelijke gebieden als op het platteland. Het falen van sociale controle, de moeite die men doet om zelfs extreme vormen van afwijkend gedrag goed te praten als zijnde op de eerste plaats een kwestie van burgerrechten, en een bijna algemene vrijgevochtenheid in de kunst en de media inzake decadentie en geweld - deze en andere soortgelijke uitingen van wat veel weg heeft van morele losbandigheid, roepen een toekomstbeeld op dat de menselijke verbeelding verlamt. Tegen de achtergrond van dit ontredderde landschap behoort het tot de intellectuele mode van deze tijd, in een poging om van bittere nood een deugd te maken, om de benaming en missie van het "deconstructionisme" aan te hangen. 

<p id=11.13>
	De andere van de twee specifieke ontwikkelingen die het geloof in de toekomst ondermijnen, was het hete hangijzer van enkele van de meest moeilijke en zwaar vallende beraadslagingen. De revolutionaire ontwikkeling van de informatica die doorbrak in het laatste decennium van de eeuw door de uitvinding van het World Wide Web bracht een onomkeerbare verandering teweeg in allerlei facetten van menselijke activiteit. Het proces van "globalisering" dat over een periode van verscheidene eeuwen een langzaam oplopende curve had gevolgd, werd door nieuw ontdekte krachten opgezweept op een wijze die de verbeelding van de meeste mensen compleet te boven ging. Economische krachten die zich bevrijdden van de vanouds gebruikelijke beperkingen deden tegen het einde van de eeuw een nieuwe mondiale ordening ontstaan in het ontwikkelen, opleveren en verdelen van rijkdom. Kennis op zichzelf werd een aanzienlijk waardevoller artikel dan financieel vermogen en materiële middelen. In ontstellend korte tijd werden nationale grenzen - die het al zwaar te verduren hadden - probleemloos overschrijdbaar, met als resultaat dat grote bedragen nu rechtstreeks doorgesluisd worden op het bevel van een computersignaal. Ingewikkelde productieprocessen worden zodanig aangepast dat ze de economische bijdragen van een aantal speciale belanghebbenden tot een geheel samenvoegen en optimaliseren zonder zich te hoeven storen aan hun nationaal bepaalde locatie. Als iemand zijn horizon zou beperken tot een zuiver materiële benadering, zou hij kunnen zeggen dat de aarde al iets weg heeft van "één land" en de inwoners van de diverse landen de status hebben van haar consumerende "burgers".

<p id=11.14>
	 Deze transformatie is ook niet puur van economische aard. In groeiende mate krijgt de globalisatie politieke, sociale en culturele proporties. Het is nu duidelijk zo ver dat de werking van het instituut natiestaat, dat eens de scheidsrechter en beschermer van het lot der mensen was, drastisch uitgehold is. Terwijl nationale regeringen een belangrijke rol blijven spelen, moeten zij nu ruimte maken voor opkomende machtscentra zoals multinationale ondernemingen, kantoren van de Verenigde Naties, non-gouvernementele organisaties van allerlei slag en enorme mediabedrijven waarvan algehele samenwerking van vitale betekenis is voor het succes van de meeste programma's die gericht zijn op het bereiken van belangrijke economische en sociale doeleinden. Net zoals de uitwisseling van geld of ondernemingen weinig hinder meer ondervindt van nationale grenzen, kunnen deze grenzen ook niet langer een effectieve controle uitoefenen op de spreiding van kennis. Communicatie via internet, dat over het vermogen beschikt binnen seconden de hele inhoud van bibliotheken - welks verzameling eeuwen van studie gevergd heeft - naar elders te transporteren, verrijkt op grote schaal het intellectuele leven van iedereen die in staat is er gebruik van te maken, zoals het ook voorziet in een zeer ontwikkelde training op een brede reeks van beroepsgebieden. Het systeem dat reeds zestig jaar tevoren zo profetisch door Shoghi Effendi voorzien was, schept bij de gebruikers ervan een besef van gedeelde gemeenschappelijkheid dat wars is van geografische of cultureel bepaalde afstanden.

<p id=11.15>
	De voordelen die dit alles oplevert voor vele miljoenen mensen zijn vanzelfsprekend en indrukwekkend. Het effect van kostenbesparing als gevolg van het samenvallen van in het verleden met elkaar concurrerende bedrijvigheid draagt ertoe bij goederen en diensten binnen het bereik van bevolkingsgroepen te brengen, die voorheen geen schijn van kans zagen ze tot hun beschikking te krijgen. De enorme groei van de fondsen die beschikbaar gesteld worden voor onderzoek en ontwikkeling, voeren de diverse mogelijkheden en de kwaliteit van deze voordelen nog verder op. Men kan zo iets als een nivellerend effect in de verdeling van werkgelegenheid waarnemen in het gemak waarmee hele bedrijven hun basis van de ene plek op de wereld naar een andere kunnen verplaatsen. Het afschaffen van de grenzen voor het drijven van handel verlaagt de kosten van de goederen voor de gebruikers nog verder. Vanuit Bahá'í-perspectief is het niet moeilijk in te schatten welke mogelijkheden zulke veranderingen bieden voor het leggen van de fundering van de mondiale samenleving zoals deze in Bahá'u'lláh's geschriften voorzien is.

<p id=11.16>
	In plaats evenwel van een reden tot optimisme, wordt globalisering door een groot en nog toenemend aantal mensen op allerlei plaatsen beschouwd als de grootste bedreiging voor die toekomst. Het misbaar van de ordeverstoringen tijdens de bijeenkomsten van de Wereld Handels Organisatie, van de Wereldbank en van het Internationaal Monetaire Fonds in de laatste jaren laat duidelijk zien hoe groot de vrees is voor en de weerstand tegen de toenemende invloed van het globaliseringsproces. De berichtgeving van de media over deze onverwachte uitbarstingen richtte de volle aandacht op de protesten tegen de grove ongelijkheid in de verdeling van voordelen en kansen. Die ongelijkheid wordt, zo meent men, door de globalisering alleen maar erger en geeft reden tot de waarschuwing dat, als dit proces niet spoedig en effectief aan banden wordt gelegd, de gevolgen catastrofaal zullen worden, zowel in sociaal en politiek opzicht als in het vlak van de economie en het milieu.

<p id=11.17>
	Een dergelijke bezorgdheid lijkt beslist op zijn plaats. Economische statistieken alleen al roepen een beeld op van bestaande mondiale situaties die hoogst verontrustend zijn. De steeds bredere kloof tussen het eenvijfde deel van de wereldbevolking dat in de landen met de hoogste inkomens leeft en het eenvijfde deel dat in de gebieden met de laagste inkomens leeft, vertelt een ontstellend verhaal. Volgens het rapport van 1999 over de Ontwikkeling van de Mensheid, zoals gepubliceerd door het Ontwikkelingsprogramma van de Verenigde Naties, gaf deze kloof in 1990 een verhouding te zien van één op zestig. Dat wil zeggen, voor één gedeelte van de mensheid lag zestig procent van 's werelds rijkdom binnen hun bereik, terwijl een ander even groot deel van de wereldbevolking met veel moeite kon overleven op basis van één procent van die rijkdom. In 1997, in het spoor van de snelle opmars van de globalisering, had de kloof zich in een luttele zeven jaar verbreed tot een verhouding van één op vierenzeventig. Deze ontstellende cijfers houden bovendien nog geen rekening met de gestage verarming van het merendeel van de resterende miljoenen mensen die ingeklemd zitten in de meedogenloos almaar versmallende engte tussen deze twee uitersten. Verre van deze crisis onder controle te krijgen, neemt deze duidelijk steeds sneller toe. De gevolgen voor de toekomst van de mensheid, met betrekking tot de ontbering en de wanhoop waaraan meer dan tweederde van de wereldbevolking overgeleverd is, waren mede oorzaak van de apathie waarmee de resultaten werden bekeken die door de Millennium conferenties in hun viering werden geëerd en die volgens alle redelijke criteria, van waarlijk historische betekenis zijn.

<p id=11.18>
	Het fenomeen globalisering zelf is een wezenlijk element van de evolutie van de menselijke samenleving. Het heeft een socio-economische cultuur in het leven geroepen die, in de praktijk, de wereld vormt waarin het menselijk ras in de eeuw die nu aangebroken is haar verlangens zal nastreven. Een objectieve waarnemer zal, als hij zich een eerlijk oordeel vormt, stellig beamen dat de beide tegengestelde reacties die dit proces oproept in menig opzicht volstrekt gerechtvaardigd zijn. De eenwording van de menselijke samenleving, gesmeed in het vuur van de twintigste eeuw, is een werkelijkheid die elke dag opnieuw verrassend nieuwe mogelijkheden opent. Een werkelijkheid die zich ook overal ter wereld aan eerlijk denkende mensen opdringt is, dat gerechtigheid het enige middel is dat in staat zal zijn deze grootse mogelijkheden zó aan te wenden dat ze heilzaam uitwerken in de voortgang van de beschaving. De gave der profetie is niet langer vereist om zich te realiseren dat het lot van de mensheid in de eeuw die nu begonnen is bepaald zal worden door het verband dat gelegd moet worden tussen deze twee fundamentele krachten van het historisch proces, de onlosmakelijke beginselen van eenheid en gerechtigheid.

<br><br><br>
<center>
<<>>
</center>
<br><br><br>

<p id=11.19>
	In het licht van de leringen van Bahá'u'lláh is het grootste gevaar van zowel de morele crisis als de onrechtvaardigheid die de globalisering in haar huidige vorm aankleeft, gelegen in een gevestigde filosofische opstelling die deze misvattingen probeert te rechtvaardigen en schoon te praten. De omverwerping van de totalitaire regimes van de twintigste eeuw betekende nog niet het einde van deze ideologie. Integendeel. Er heeft in de geschiedenis van de wereld geen enkele samenleving bestaan die haar drijfveer niet aan een of andere basale interpretatie van de werkelijkheid ontleende, ongeacht hoe praktisch, experimenteel en veelvormig zo'n samenleving ook geweest moge zijn. Een dergelijk overtuigingensysteem heerst in onze tijd feitelijk onbetwist op de planeet onder de noemer van "de Westerse beschaving". Vanuit filosofisch en politiek oogpunt presenteert deze zichzelf als een soort van liberaal relativisme; vanuit economisch en sociaal oogpunt als kapitalisme - twee waardesystemen die thans zo op elkaar afgestemd zijn en die elkaar nu zo wederkerig aanvullen, dat ze feitelijk een op zichzelf staande bondige wereldbeschouwing vormen.

<p id=11.20>
	In een beoordeling van het profijt - met betrekking tot de vrijheid van het individu, sociale welstand en wetenschappelijke ontwikkeling, aspecten waarvan een beduidende minderheid van de bevolking van deze aarde de vruchten plukt - kan een weldenkend mens niet nalaten te erkennen, dat dit systeem moreel en intellectueel bankroet is. Het heeft zijn verdiensten gehad voor de vooruitgang van de beschaving, zoals ook de eerder aangewende systemen, en evenals deze is het niet in staat gebleken geschikte regelingen te treffen voor de noden en problemen van een wereld die de profeten van de achttiende eeuw - die de meeste van zijn elementaire bestanddelen ontworpen hebben - zich niet konden voorstellen. Shoghi Effendi beperkte zijn aandacht niet tot het goddelijk recht van het koningschap, gevestigde kerken of totalitaire ideologieën toen hij de klemmende vraag stelde: "Waarom zouden al dit soort zaken in een wereld die onderworpen is aan de permanente wet van verandering en verval, uitgezonderd worden van de achteruitgang waardoor iedere menselijke instelling wordt ingehaald?" <sup>149*</sup>

<p id=11.21>
	Bahá'u'lláh spoort hen die in Hem geloven aan te "zien met uw eigen ogen en niet door de ogen van anderen", te "weten uit eigen kennis en niet door de kennis van uw naaste." Tragisch genoeg is hetgeen bahá'ís in de hedendaagse maatschappij opmerken een ongebreidelde uitbuiting van de massa's der mensheid als gevolg van een hebzucht die zichzelf probeert te rechtvaardigen als zijnde de invloed van "onpersoonlijke marktwerking". Wat overal de kop opsteekt is de vernietigende aantasting van morele beginselen - de fundering die van levensbelang is voor de toekomst van de mensheid - door een grove halfslachtigheid ten eigen bate onder het mom van "vrijheid van meningsuiting". Waar zij dagelijks tegenaan lopen is de pressie van een dogmatisch materialisme, dat zegt de stem van de "wetenschap" te zijn, dat systematisch bezig is om alle impulsen die voortkomen uit het geestelijke niveau van het menselijk geweten uit het intellectuele leven te weren.

<p id=11.22>
	En de kwesties waar alles voor een bahá'í om draait <i>zijn</i> geestelijk. De Zaak is geen politieke partij, noch een ideologie en nog veel minder een motor voor politiek verzet tegen de een of andere sociale misstand. Het transformatieproces dat door de Zaak in beweging is gebracht wint terrein door het teweeg brengen van een fundamentele bewustzijnsverandering. De uitdaging waarvoor ieder die de Zaak wil dienen zich geplaatst ziet, is zichzelf te bevrijden van iedere gehechtheid aan overgeërfde veronderstellingen en voorkeuren die onverenigbaar zijn met Gods Wil voor de toekomst der mensheid. Paradoxaal genoeg bevorderen zelfs de pijn en het leed die hun oorzaak vinden in heersende omstandigheden en die iemands geweten geweld aandoen dit proces van geestelijke bevrijding. Uiteindelijk brengt een dergelijke ontgoocheling een bahá'í ertoe een waarheid onder ogen te zien die steeds weer in de Geschriften van het Geloof beklemtoond wordt:

<p>
<blockquote>Uit de gehele wereld heeft Hij de harten van Zijn dienaren verkozen, en elk ervan tot een zetel gemaakt voor de openbaring van Zijn heerlijkheid. Heiligt ze daarom van iedere bezoedeling, zodat de dingen waarvoor ze werden geschapen erop gegrift kunnen worden.<sup>150</sup></blockquote>

<br><br><br>
<center><b>
XII
</center></b>
<br><br><br>

<p id=12.1>
	De aanvangstekst van het Evangelie dat toegeschreven wordt aan Jezus' leerling Johannes - "In het begin was het Woord ..." heeft al tweeduizend jaar lezers geboeid. Daarin wordt in bijzonder eenvoudige en klare taal de klemtoon gelegd op een geestelijke waarheid die in alle geopenbaarde religies een centrale plaats heeft ingenomen en die steeds opnieuw in een hele reeks van beschavingen gestaafd werd: "Hij was in de wereld en de wereld was door Hem gemaakt." De beloofde Manifestatie van God doet Zijn intrede; er vormt zich een gemeenschap van gelovigen rond dit centrale hoogtepunt van geestelijk leven en autoriteit; een nieuw stelsel van waarden begint het bewustzijn en het gedragspatroon beide weer op orde te brengen; kunsten en wetenschappen spelen erop in; er vindt een herstructurering plaats van wetten en van de bestuurlijke aanpak van maatschappelijke kwesties. Langzaam maar ook onstuitbaar komt er een nieuwe beschaving te voorschijn, een beschaving die de idealen zo in werkelijkheid omzet en op de capaciteit van miljoenen menselijke wezens zozeer beslag legt dat het inderdaad een nieuwe wereld grondvest, een wereld die de werkelijkheid veel meer benadert van al datgene dat erin "leeft, beweegt en bestaat" <sup>151</sup> dan de aardse bodem waarop zij rust. Gedurende de erop volgende eeuwen gaat de samenleving door met zich voor haar onderlinge samenhang en zelfvertrouwen allereerst te verlaten op de geestelijke impuls die haar het leven schonk. 

<p id=12.2>
	Met de komst van Bahá'u'lláh heeft deze gang van zaken zich opnieuw voorgedaan - dit maal op een schaal die het geheel van alle bewoners der aarde omvat. In de gebeurtenissen van de twintigste eeuw kan men de eerste stadia waarnemen van de universele transformatie van de maatschappij zoals deze in gang gezet werd door de Openbaring waarover Bahá'u'lláh schreef:

<p>
<blockquote>Ik getuig dat zodra het eerste Woord door de kracht van Uw wil en bedoeling uit Zijn mond was voortgekomen ... de gehele schepping radicaal veranderde en allen die in de hemelen en allen die op aarde zijn werden tot in hun diepste diepten beroerd. Door dat Woord werden de werkelijkheden van alle geschapen dingen geschud, verdeeld, gescheiden, verstrooid, samengesteld en herenigd, waarbij in de stoffelijke wereld zowel als in het hemels koninkrijk entiteiten van een nieuwe schepping te voorschijn traden en zich in de rijken van het onzichtbare de tekenen en blijken van Uw eenheid en enigheid openbaarden.<sup>152*</sup></blockquote>

<p id=12.3>
	Shoghi Effendi beschrijft dit proces van wereldeenmaking als het "Grotere Plan" van God, waarvan de doorwerking zich zal voortzetten met steeds meer kracht en vaart, totdat het menselijk ras verenigd zal zijn in een mondiale samenleving die oorlog zal hebben uitgebannen en de verantwoordelijkheid op zich zal hebben genomen voor haar gezamenlijke bestemming. Het resultaat dat alle geworstel van de twintigste eeuw wist te bereiken was de fundamentele koerswijziging die het Goddelijke doel vereiste. Die verandering is onomkeerbaar. Er is geen weg terug naar een vroegere stand van zaken, ook al zullen sommige elementen van de maatschappij van tijd tot tijd nog zo in de verleiding gebracht worden zo'n stap terug te zetten.

<p id=12.4>
	De grote betekenis van de historische doorbraak die zich aldus afgetekend heeft wordt op geen enkele manier verminderd door de erkenning van het feit dat het proces nog maar nauwelijks is begonnen. Mettertijd moet het leiden - zo heeft Shoghi Effendi duidelijk gesteld - tot de vergeestelijking van het menselijk bewustzijn en de opkomst van een mondiale beschaving die de Wil van God zal belichamen. Alleen al het stellen van dit doel houdt de erkenning in dat het menselijk ras nog en grote afstand heeft te overbruggen. Het was tegen de grootst mogelijke weerstand in alle lagen van de maatschappij in - evenzeer bij de burgers als bij de leiders - dat de politieke, sociale en andere begripsmatige veranderingen van de voorbije honderd jaar werden bewerkstelligd. Uiteindelijk werden ze slechts bereikt ten koste van ontzettend veel leed. Het zou niet van realisme getuigen ons voor te stellen dat de uitdagingen die ons nog wachten, niet een nog zelfs zwaardere tol zullen eisen van het menselijke ras, dat nog steeds probeert, met alle middelen waarover het beschikken kan, de geestelijke gevolgtrekking van alles wat het doormaakt uit de weg te gaan. Shoghi Effendi's woorden over de gevolgen van deze halsstarrigheid van gemoed en geest werken ontnuchterend als men leest:

<p>
<blockquote>Onvoorstelbaar vreselijke tegenspoed, crises en een ontreddering waarvan men zelfs nooit gedroomd had, oorlog, hongersnood en besmettelijke ziekten zouden wel eens kunnen samenwerken om diep in de ziel van een onverschillig geslacht de waarheden en principes te griffen die het zich niet heeft verwaardigd te erkennen en te volgen.<sup>153*</sup></blockquote>

<br><br><br>
<center>
<<>>
</center>
<br><br><br>

<p id=12.5>
	Nauwelijks een derde deel van de twintigste eeuw was verstreken toen de Behoeder de volgelingen van Bahá'u'lláh aanspoorde zich moeite te geven tot een veel dieper gaand begrip van de Zaak zelf te komen dan hetgeen zij er totnogtoe van begrepen hadden. Het Geloof, zo zei hij, had het punt bereikt waarop "het niet langer zichzelf als een beweging manifesteerde, als een broederschap en wat dies meer zij". Aanduidingen die toereikend waren in de periode dat de boodschap voor het eerst geïntroduceerd werd in het Westen, maar die nu "ernstig tekort schoten ten aanzien van zijn zich steeds verder ontvouwend stelsel". Hij verwierp zelfs de benaming "religie" als een ontoereikende term in haar gangbare betekenis en zette uiteen dat het Geloof reeds:

<p>
<blockquote>...zichtbaar vorderingen aan het maken was in het aantonen van zijn aanspraak en benaming te worden beschouwd als een Wereldreligie, bestemd om op het geschikte moment de status te verwerven van een wereldomvattend gemenebest, dat tegelijkertijd het instrument en de bewaarder zou zijn van de Allergrootste Vrede zoals door zijn Stichter aangekondigd.<sup>154*</sup></blockquote>

<p id=12.6>
	Terwijl de eeuw voortschreed, was dezelfde Scheppingskracht die de meerderheid der mensheid tot een zeker besef van haar eenheid bracht, gestaag de krachten aan het activeren die eigen zijn aan de Zaak en onthulde een nieuwe taak voor deze krachten in de aangelegenheden van de mensheid. Tijdens de eerste twee decennia van de eeuw waren, dank zij de toegewijde zorg van de Meester, de geestelijke en bestuurlijke funderingen, benodigd voor de doelstelling van Bahá'u'lláh, tot stand gekomen. Op de aldus verkregen basis - gedurende de zesendertig jaren van zijn eigen taakvervulling en de erop aansluitende zes jaar tijdens welke de Tienjarenkruistocht aan de inzet van de gemeenschap richting gaf - wijdde Shoghi Effendi zich aan de verdere uitwerking van het bestuurlijke apparaat dat vereist was voor de verdere voortgang van het Goddelijk Plan. Met de succesvolle oprichting in 1963 van het Universele Huis van Gerechtigheid maakten de bahá'ís overal op de wereld een begin met de eerste fase van een opdracht die veel tijd zou gaan kosten: de geestelijke stimuleren van het geheel van de mensheid om de pleitbezorgers van hun eigen vooruitgang te worden. Tegen het einde van de eeuw had deze kolossale inspanning een gemeenschap op de been gebracht die een goede afspiegeling bood van de verscheidenheid van het gehele menselijke ras, verenigd in haar geloofsovertuiging en toewijding en helemaal gericht op de opbouw van een mondiale maatschappij die op deze aarde een weerspiegeling is van de geestelijke en morele visie van haar Stichter.

<p id=12.7>
	Dit proces was in 1992 enorm versterkt door de lang verwachte publicatie van een volledig geannoteerde vertaling in het Engels van de Kitáb-i-Aqdas [Het Heiligste Boek], een schatkamer van Goddelijke leiding voor het tijdperk van de collectieve volwassenheid van de mensheid. Op grote schaal voorzagen weldra allerlei vertalingen de volgelingen van het Geloof overal op de wereld van een directe toegang tot een Boek, dat door de Auteur beschreven is als: "het Ochtendgloren van Goddelijke kennis, zo gij behoort tot hen die begrijpen, en de Dageraadsplaats van Gods geboden, zo gij behoort tot hen die het bevatten." <sup>155</sup> Afgezien van erkenning door de ziel van de Manifestatie van God, is er niets dat zo'n sterk besef van vertrouwen en bezieling in het menselijk bewustzijn wekt -zowel individueel als collectief - als de kracht van morele zekerheid. In de Kitáb-i-Aqdas zijn de wetten die de grondslag van zowel het persoonlijke als het gemeenschapsleven vormen, opnieuw geformuleerd in de context van een maatschappij die de hele verzameling van menselijke verscheidenheid omvat. Nieuwe wetten en concepten zijn afgestemd op de behoeften van een menselijk ras dat op weg is naar zijn collectieve volwassenheid. "O volkeren der aarde!", zo luidt Bahá'u'lláh's oproep, "Ontdoet u van uw bezittingen en verheft u op de wieken van onthechting hoog boven al het geschapene. Aldus gebiedt u de Heer der schepping, Die met een streek van Zijn pen een ommekeer in de ziel der mensheid teweeg heeft gebracht." <sup>156</sup>

<p id=12.8>
	Een opvallend kenmerk van de voorbije honderd jaar Bahá'í-ontwikkeling, dat de aandacht van elke waarnemer moet trekken, is het succes van het Geloof in het pareren van de op haar uitgevoerde aanvallen. Zoals dat het geval geweest was tijdens het leiderschap van de Báb en Bahá'u'lláh, trachtten bepaalde elementen in de samenleving - ofwel verstoord over de opkomst van de nieuwe religie, dan wel bezorgd over de beginselen die deze uitdraagt - deze de pas af te snijden met alle middelen waarop ze de hand konden leggen. In bijna elk decennium van de voorbije eeuw deden zich dit soort pogingen voor, variërend van bloedige vervolgingen op instigatie van de Shí'ih geestelijkheid en schaamteloze leugens, bedacht en verspreid door hun Christen tegenhangers, tot systematische pogingen tot onderdrukking door diverse totalitaire regimes en tenslotte ook nog tot aantasting van hun verbinding met Bahá'u'lláh van de kant van oneerlijke, eerzuchtige of kwaadwillige personen onder haar aanhangers. Naar menselijke maatstaven gemeten zou de Zaak volledig ingestort zijn onder dit ongekende spervuur van tegenstand en vijandigheid. Maar de Zaak stond allesbehalve op instorten. Ze bloeide volop. Haar reputatie won steeds meer terrein, het aantal verklaarde leden steeg indrukwekkend, haar invloed nam vormen aan die de dromen van vroegere generaties verre overtrof. De vervolging pakte averechts uit, omdat juist als gevolg daarvan de inzet van haar aanhangers alleen maar groter werd. Laster inspireerde juist vaak de gelovigen ertoe zich nog veel beter op de hoogte te stellen van de geschiedenis van het Geloof en zijn leringen. En, zoals de Meester zowel als de Behoeder in het vooruitzicht hadden gesteld, de Verbondsbrekers zuiverden de eigen rijen van die personen, wier optreden het geloof van anderen aan het wankelen had gebracht en die zo een goede vooruitgang in de weg stonden. Als de Zaak geen ander bewijs van de krachten die haar in stand houden zou hebben kunnen aanvoeren, zou alleen al deze reeks van behaalde successen daartoe voldoende zijn

<br><br><br>
<center>
<<>>
</center>
<br><br><br>

<p id=12.9>
	Drie jaar voor zijn dood gebruikte Shoghi Effendi de gelegenheid van de aankoop van het laatste perceel grond dat hij nodig had voor de bouw van het Internationaal Archief om aan de Bahá'í wereld de aard en de betekenis te beschrijven van het bouwplan op de hellingen van de berg Karmel, waarmee de Meester een begin gemaakt had en dat hij zelf nu verder ter hand nam.

<p>
<blockquote>Deze gebouwen zullen in de vorm van een uitwaaierende boog en in een onderling harmoniërende bouwstijl de laatste rustplaatsen omzomen van het Grootste Heilige Blad ... van haar Broer ... en van hun Moeder ... De uiteindelijke voltooiing van deze grootse onderneming zal het toppunt markeren van de ontwikkeling van een de gehele wereld bestrijkend en onder goddelijke leiding tot stand gekomen Bestuursstelsel, waarvan het begin teruggaat tot in de laatste jaren van het Heroïsche Tijdperk van het Geloof.<sup>157*</sup></blockquote>

<p id=12.10>
	De huidige fase van deze ambitieuze onderneming kwam werd met succes voltooid in het afsluitende laatste jaar van de eeuw. Een stroom van middelen, ingebracht door gelovigen vanuit de gehele wereld, had aan het visioen van Bahá'u'lláh met betrekking tot deze heilige plek gevolg gegeven, zoals dit in Zijn Tafel van de Karmel was aangekondigd: "Verheugt u, want God heeft in deze Dag Zijn troon op u gevestigd; Hij heeft u tot de plaats van het ochtendgloren Zijner tekenen gemaakt, en tot de dageraad van de bewijzen Zijner Openbaring." In het complex van majesteitelijke bouwwerken, verspreid langs de boogvormige Ark en de reeks van tuinterrassen vanaf de voet van de berg tot aan zijn top, verscheen tenslotte de Zaak, waarvan de invloed zich gestadig gedurende de eeuw van licht over de wereld verbreid had, als een zichtbare en fascinerende aanwezigheid. In de stromen van bezoekers vanuit alle landen die dagelijks samendrommen langs de trappen en voetpaden en de honderden aanzienlijke gasten die welkom geheten worden in de ontvangstruimten van het Wereldcentrum, worden ontvankelijke geesten reeds de nabije vervulling gewaar van het visioen, drieëntwintighonderd jaar tevoren opgetekend door de profeet Jesaja: "Op het einde der dagen zal het gebeuren, dat de berg van het huis van Jahwe vast zal staan als de eerste der bergen, verheven boven de heuvels; en alle volkeren stromen naar hem toe." <sup>158</sup>

<p id=12.11>
	De Bahá'í Zaak onderscheidt zich bovenal door haar karakter van vastberaden organisch geheel. Doordat het de belichaming is van het beginsel van eenheid, dat tot de kern van Bahá'u'lláh's Openbaring behoort, is dit karakter het teken van de tegenwoordigheid van de inwonende Geest die het Geloof bezielt. Als enige onder de religies die de historie gekend heeft - en ondanks de herhaalde pogingen tot het verbreken van deze eenheid - heeft de Zaak met succes weerstand geboden aan de eeuwige plaag van scheuring en verdeeldheid. Het succes van het onderrichtswerk van de gemeenschap is verzekerd, doordat de instrumenten waarvan het zich bedient hun oorsprong vinden in de Openbaring zelf; dat het de Stichters van het Geloof waren die de methodes ontwierpen voor de tenuitvoerlegging van zijn Goddelijk Plan en dat Zij het waren die leiding gaven, tot in belangrijke details toe, aan het lanceren van de uitvoering. Tijdens de twintigste eeuw is, door toedoen van 'Abdu'l-Bahá en de Behoeder, de berg Karmel zelf een uitdrukking geworden van deze eenheid van het wezen van het Geloof. In tegenstelling tot de situatie bij andere wereldreligies zijn de geestelijke en bestuurlijke centra van de Zaak onlosmakelijk met elkaar verbonden op deze zelfde plek op aarde, waar haar beleidsinstellingen rond de Graftombe van haar Profeet-Martelaar gegroepeerd zijn. Voor veel bezoekers lijkt het alsof zelfs de harmonie die bereikt is in de veelsoortige bloemen, bomen en struiken van de omringende tuinen het ideaal van eenheid in verscheidenheid, dat hen aantrekt in de leringen van het Geloof, zichtbaar gemaakt wordt.

<p id=12.12>
	Weinig typeerde zo opvallend de afsluiting van het werk van honderd jaar als de gebeurtenis die de gelovigen alom over de wereld ook in diepe rouw dompelde. Op 19 januari 2000 berichtte een boodschap van het Universele Huis van Gerechtigheid:

<p>
<blockquote>In de vroege ochtenduren van deze dag werd de ziel van Amatu'l-Bahá Rúhíyyih Khánum, de geliefde echtgenote van Shoghi Effendi en de laatst overgebleven schakel met de familie van 'Abdu'l-Bahá, bevrijd van alle beperkingen van dit aardse bestaan ...De twintig jaren van haar innige band met Shoghi Effendi ontlokten aan zijn pen lovende benamingen als "mijn levensgezellin", "mijn schild", "mijn onvermoeibare medewerkster in de veeleisende taken waarmee ik belast ben" ...</blockquote>

<p id=12.13>
	Toen de eerste verslagenheid begon te luwen, maakte deze geleidelijk aan plaats voor de erkenning van nog een andere van de onuitputtelijke weldaden van Bahá'u'lláh. Aan een figuur die door haar hoge leeftijd het grootste deel van de eeuw meegemaakt had - en die met haar ontembare geestkracht de Bahá'í moeilijkheden en offers tijdens het laatste deel van deze eeuw doorstaan had - was het gegeven ook de prachtige overwinningen te beleven en te vieren, waartoe zij zelf zo indrukwekkend had bijgedragen.

<br><br><br>
<center>
<<>>
</center>
<br><br><br>

<p id=12.14>
	In Zijn oproep tot hen die Hem erkend hadden, om de aankondiging van de Dag van God met anderen te delen, wendt Bahá'u'lláh zich opnieuw tot de taal van de schepping zelf: "Ieder lichaam roept luide om een ziel. Hemelse zielen moeten door de levensadem van het Woord van God de dode lichamen met een vernieuwde geest ten leven wekken." <sup>159*</sup> Het principe is evenzeer van toepassing op het collectieve leven van de mensheid, zo stelt 'Abdu'l-Bahá, als op het leven van haar individuele leden: "Materiële beschaving kan men vergelijken met een dood lichaam. Zelfs al ziet het er vol gratie, sierlijk en mooi uit, het is levenloos. Goddelijke beschaving is als de geest, en het lichaam ontleent zijn leven aan de geest ...." <sup>160*</sup>

<p id=12.15>
	In deze veelzeggende vergelijking is het verband samengevat tussen twee historische ontwikkelingen die tijdens de eeuw van licht door de Wil van God langs samenkomende sporen aangedreven werden. Alleen aan iemand die geen oog heeft voor de intellectuele en sociale talenten - onzichtbaar aanwezig in het menselijk ras - en die ongevoelig is voor de dringende noden van de mensheid, zou de diepe voldoening ontgaan over de vooruitgang die de samenleving gemaakt heeft in de voorbije honderd jaar en speciaal over de processen die de volkeren en naties der aarde nader tot elkaar brengen. Hoeveel intenser nog kunnen bahá'ís, die daarin de feitelijke bedoeling van God zien, zich over zulke resultaten verheugen. Maar dit lichaam van de materiële beschaving der mensheid verheft luide zijn stem, ziet elke dag meer vertwijfeld en verlangend uit naar haar ziel. Zoals bij elke grote beschaving in de historie zal zij totdat zij zo bezield zal zijn en haar spirituele vermogens ontwaakt, noch vrede vinden noch gerechtigheid, noch een eenheid die ver uitsteekt boven het peil van handel en geschipper. Bahá'u'lláh schreef terwijl Hij zich richtte tot de "gekozen vertegenwoordigers van de mensen in ieder land":

<p>
<blockquote>Wat de Heer heeft voorgeschreven als de voortreffelijkste remedie en het machtigste werktuig tot genezing van de gehele wereld, is de vereniging van al zijn volkeren in één universele Zaak, één gemeenschappelijk Geloof.<sup>161*</sup></blockquote>

<p id=12.16>
	Het gaat derhalve niet primair om het verschaffen van ondersteuning noch van aanmoediging, zelfs niet om het geven van een voorbeeld, waar het werk van de Zaak in hoofdzaak uit bestaat. De Bahá'í-gemeenschap zal voortgaan met op alle mogelijke wijze bij te dragen aan de inspanning die moet leiden tot een mondiale eenwording en sociale verbeteringen; maar zulke bijdragen zijn ondergeschikt aan haar doelstelling. Haar doelstelling is het de mensen op de wereld te helpen hun geest en hart open te stellen voor de enige Krachtbron die hun diepste verlangens kan bevredigen. Er bestaat niets en niemand anders - met uitzondering van diegenen tot wier bewustzijn de Openbaring van God is doorgedrongen - die deze hulp kan bieden. Er is niemand op de wereld die een geloofwaardig getuigenis kan geven over een op handen zijnde wereld van vrede en gerechtigheid dan diegenen die de woorden verstaan, hoe vaag ook, waarmee de Stem van God Bahá'u'lláh opriep op te staan voor het ondernemen van Zijn zending:

<p>
<blockquote>Kunt gij in deze Dag iemand anders ontdekken dan Mij, O Pen? Wat is er geworden van de schepping en van haar verschijnselen? Wat is er geschied met de namen en hun koninkrijk? Werwaarts is al het geschapene, gezien of ongezien, gegaan? Wat is er gebeurd met de verborgen geheimen van het heelal en zijn openbaringen? Ziet, de gehele schepping is voorbijgegaan! Er is niets over dan Mijn Aangezicht, de Immerverblijvende, de Luisterrijke, de Alglorierijke.

<p>
	Dit is de Dag waarop niets anders kan worden waargenomen dan de pracht van het Licht dat van het Aanschijn van Uw Heer, de Genadige, de Milddadigste, afstraalt. Waarlijk, Wij hebben ieder mens doen ophouden te bestaan krachtens Onze onweerstaanbare en alles onderwerpende soevereiniteit. Daarna hebben Wij een nieuwe schepping in het leven geroepen als een teken van Onze genade jegens de mensen. Ik ben waarlijk de Almilddadige, de Aloude der Dagen.<sup>162</sup>
</blockquote>

<br><br><br><center>
<img src="sun.jpg"></center>


<br><br><br>
<hr class=center><br>

<p class=left><b>NOTEN</b><br><br>


1*) 	Shoghi Effendi, Advent of Divine Justice (Wilmette: Bahá'í Publishing Trust, 1990), p.81 <br><br>
2*) 	Shoghi Effendi, The Promised Day is Come (Wilmette : B.P.T., 1996 ), p.1. <br><br>
3)	Eric Hobsbawm, Age of Extremes : The Short Twentieth Century, 1914-1991 (Londen : Abacus 1995), p.584. <br><br>
4) 	Leopold II, koning van België, behandelde de kolonie gedurende ongeveer dertig jaar als een privaat kroondomein (1877-1908). De wreedheden onder zijn wanbeleid begaan, wekten internationaal protest ; en in 1908 werd hij gedwongen het grondgebied over te dragen aan het beheer van de Belgische regering. <br><br>
5) 	De ontwikkelingen die deze veranderingen teweegbrachten, worden vrij uitvoerig besproken door A.N.Wilson e.a. , God's Funeral (Londen : John Murray 1999 ). In 1872 verscheen boek, uitgegeven door Winwood Reade onder de titel The Martyrdom of Man (Londen : Pemberton Publishing, 1968 ), dat als een soort van seculiere "Bijbel" gehanteerd werd in de begintijd van de twintigste eeuw; daarin werd het vertrouwen uitgesproken, dat "de mensheid uiteindelijk de krachten van de Natuur onder haar controle zal krijgen. De mensen zullen zelf de architecten worden van stelsels, de scheppers van werelden. De mens zal dan volmaakt zijn; hij zal dan een schepper zijn; daarom zal hij zijn wat het ongeletterde volk als een god vereert." Geciteerd door Anne Glyn-Jones, Holding up a Mirror ; How Civilizations Decline (Londen : Century, 1996 ), pp. 371-372. <br><br>
6*) 	Selections from the Writings of 'Abdu'l-Bahá (Wilmette : B.P.T., 1997 ), p. 35 (section 15,6 ) <br><br>
7*) 	 'Abdu'l-Bahá , The Secret of Divine Civilization (Wilmette : B.P.T., 1990 ), p.2. <br><br>
8*) 	 Tablets of 'Abdu'l-Bahá , vol. 4 (Teheran : N.P.T., 1965 ), pp.132-134 <br><br>
9*)	idem <br><br>
10*)	idem <br><br>
11 ) 	De Tarbíyat school voor meisjes werd in 1934 gesloten op last van Réza Sháh, om reden van het feit dat de school Bahá'í Heilige Dagen als religieuze vrije dagen geïnterpreteerd had. Daarna volgde de sluiting van alle andere Bahá'í scholen in Iran. <br><br>
12) 	The Bahá'í World, vol. XIV (Haifa : Bahá'í World Centre, 1975), pp. 479-481 voor de geschiedenis ervan. <br><br>
13)	Shoghi Effendi , The World Orderof Bahá'u'lláh (Wilmette : B.P.T., 1991 ), p. 156. <br><br>
14*) 	"De buitenste cirkel van dit reusachtige stelsel, de zichtbare tegenhanger van het centrum dat toegekend is aan de Heraut van ons Geloof, stelt zuiver en alleen de gehele planeet voor. In het hart van deze planeet ligt het 'Heiligste Land', door 'Abdu'l-Bahá bestempeld als 'het Nest van de Profeten', dat beschouwd moet worden als het centrum van de wereld en het 'Punt van Aanbidding' voor de volkeren. In dit Heiligste Land verheft zich de Berg van God van onheuglijke heiligheid, de Wijngaard van de Heer, de Wijkplaats van Elias, wiens terugkeer door de Báb in persoon wordt verzinnebeeld. Rustend aan de borst van deze heilige berg zijn de veelomvattende bouwwerken, die voor altijd zijn toegeheiligd aan en opgericht voor de heilige graftombe van de Báb. Temidden van deze bouwwerken, aangemerkt als de internationale dotaties van het Geloof, bevindt zich de lusthof waar de tuinen en terrassen zijn, die deze heilige plaatsen tegelijk verfraaien en er een bijzondere bekoring aan geven. Beschut door deze prachtige en gazongekleurde omgeving staat daar in al zijn delicate schoonheid het mausoleum van de Báb, het bolster bestemd om het oorspronkelijke bouwsel - dat door 'Abdu'l-Bahá was opgericht als graftombe voor de Martelaar-Heraut van ons Geloof - te bewaren en te verfraaien. Binnen dit bolster is die Kostbare Parel, het heilige der heiligen, weggeborgen ; deze ruimtes die de tombe zelf vormen en gebouwd werden door 'Abdu'l-Bahá . In het hart van dit heilige der heiligen is het tabernakel, de grafkelder waarin de doodkist rust. In deze omsloten ruimte rust de albasten sarcofaag, waarin dit onschatbare juweel geplaatst is, de stoffelijke resten van de Báb." Shoghi Effendi, Citadel of Faith, (Wilmette :B.P.T., 1995), pp. 95-96.) <br>
15*)	 idem, p. 95 <br><br>
16) 	Shoghi Effendi, God Schrijdt Voorbij, (1983, Stichting Bahá'í Literatuur - Den Haag), pag.291. <br><br>
17) 	H.M. Balyuzi, 'Abdu'l-Bahá : The Centre of the Covenant of Bahá'u'lláh, 2nd ed. (Oxford : George Ronald,1992 ), p. 136. <br><br>
18*) 	Selections from the Writings of  'Abdu'l-Bahá , op.cit.,p. 254-255 (section 200.3) <br><br>
19)	Shoghi Effendi, God Schrijdt Voorbij, op. cit., pag. 271. 20) ibid. pag. 272 <br><br>
20) 	idem. p.259 <br><br>
21) 	The Bahá 'í Centenary, 1844-1944, verzameld door de NGR van de Bahá'Ïs van de Verenigde Staten en Canada (Wilmette : B.P.Committee, 1944), pp.140-141. <br><br>
22) 	Shoghi Effendi, God Schrijdt Voorbij, pag. 295. <br><br>
23*) 	 'Abdu'l-Bahá in London : Addresses and Notes of Conversations (London : B.P.T., 1982), pp.19-20. <br><br>
24*) 	'Abdu'l-Bahá , Tablets of the Divine Plan (Wilmette: B.P.T., 1993), p. 94. <br><br>
25) 	Shoghi Effendi, God Schrijdt voorbij , op. cit. , pag. 296-297. <br><br>
26*) 	'Abdu'l-Bahá, The Promulgation of Universal Peace (Wilmette: B.P.T., 1995), p.121, provisional re-translation. <br><br>
27*) 	Selections from the Writings of 'Abdu'l-Bahá , op. cit., p. 106 (section 64,1). <br><br>
28*) 	idem, p. 23, (section 7,2). <br><br>
29*) 	'Abdu'l-Bahá, The Promulgation of Universal Peace, op. cit., pp. 455-456. <br><br>
30*) 	Juliet Thompson, The Diary of Juliet Thompson (Los Angeles: Kalimát Press, 1983) p. 313. <br><br>
31)	Shoghi Effendi, God Schrijdt Voorbij, op. cit., pag. 258. <br><br>
32*) 	'Abdu'l-Bahá in Canada (Forest: NGR van Canada, 1962), p. 51. <br><br>
33) 	 'Abdu'l-Bahá, Toespraken in Parijs (Stichting Bahá'í Literatuur, Den Haag , 1984), pag.75/76 (04.11.12). <br><br>
34) 	Eric Hobsbawm, Age of Extremes: The Short 20th Century, 1914-1991, op.cit., p. 23. <br><br>
35) 	Bloemlezing uit de Geschriften van Bahá'u'lláh(Stichting Baháí'Literatuur, 1979 ), CXXV, pag. 157. <br><br>
36) 	Edward R. Kantowics, The Rage of Nations (Cambridge: William B. Eerdmans Publishing Company, 1999 ), p.138. Kantowics voegt eraan toe dat het totale verlies aan mensenlevens in Europa 48 miljoen bedroeg, waarbij meegerekend 15 miljoen "afgeschrevenen" doordat hun aangetaste gezondheid hen kwetsbaar maakte voor de naoorlogse griepepidemie, en vanwege de terugval die veroorzaakt werd door de scherpe daling van het geboortecijfer in vervolg op deze rampen. Hobsbawm maakt de schatting dat Frankrijk bijna twintig procent van zijn dienstplichtigen verloor, Groot Brittanië een kwart van zijn afgestudeerden van Oxford en Cambridge die tijdens de oorlog in het leger dienden, terwijl de Duitse verliezen 1,8 miljoen haalden of dertien procent van hun dienstplichtigen. (Zie Eric Hobsbawm, Age of Extremes: The Short 20th Century, 1914-1991, op. cit. p. 26). <br><br>
37) 	President Wilson is onderwerp van vele biografieën geweest over de jaren sinds zijn dood. Drie betrekkelijk recente biografieën zijn Louis Auchincloss, Woodrow Wilson (New York: Viking Penguin, 2000) ; A. Clements Kendrick, Woodrow Wilson: World Statesman (Lawrence : University Press of Kansas, 1987) ; Thomas J. Knock, To End All Wars: Woodrow Wilson and the Quest for a New World Order (Oxford: Oxford University Press, 1992). <br><br>
38*) 	'Abdu'l-Bahá, Een keuze uit de geschriften en toespraken van ´Abdu´l-Bahá, p.9. <br><br>
39*) 	Shoghi Effendi, Citadel of Faith , op. cit., p. 32 40*) ibid. , pp. 32-33. <br><br>
41) 	Artikel X van de overeenkomst van de Volkenbond i.o. - zoals het tenslotte aangenomen werd - vereiste niet een gezamenlijke militaire interventie in geval van agressief gedrag, maar bepaalde alleen maar dat " ... de Vergadering advies zal uitbrengen over de middelen waarmee deze verplichting nagekomen zal worden." <br><br>
42*) 	Shoghi Effendi, The World Order of Bahá'u'lláh , op. cit., pp. 29-30. <br><br>
43*) 	Shoghi Effendi, Citadel of Faith, op. cit., pp. 28-29. <br><br>
44*) 	idem., p. 7. <br><br>
45*) 	Selections from the Writings of the Báb (Haifa: Bahá'í World Centre, 1978), p. 56. <br><br>
46) 	Bahá'u'lláh, De Kitáb-i-Aqdas: Het Heiligste Boek (Stichting Bahá'í Literatuur, Den Haag, 1997), paragraaf 88. <br><br>
47*) 	Tablets of Bahá'u'lláh revealed after the Kitáb-i-Aqdas (Wilmette: B.P.T., 1988), p. 13. <br><br>
48) 	Het citaat verwijst naar de betekenis van het "advies" van de Meester aan de Britse militaire autoriteiten, die trachtten het dagelijks leven van de bevolking , dat volgde op de omverwerping van het Turkse regiem in het gebied, weer in goede banen te leiden; daarover werd speciaal vermeld dat "heel Zijn invloed uitsluitend positieve effecten ten gevolge had." Zie Moojan Momen, ed., The Bábí and Bahá'í Religions, 1844-1944: Some Contemporary Western Accounts (Oxford: George Ronald, 1981), p. 344. <br><br>
49*) 	The Bahá'í World, vol. XV (Haifa: Bahá'í World Centre, 1976), p. 132. <br><br>
50) 	Horace Holley, Religion for Mankind (Londen: George Ronald, 1956), pp. 243-244. <br><br>
51*) 	Will and Testament of 'Abdu'l-Bahá (Wilmette: B.P.T., 1991), p. 11. <br><br>
52) 	Shoghi Effendi , God Schrijdt Voorbij, op. cit., pag. 344. <br><br>
53*) 	Shoghi Effendi , Bahá'í Administration (Wilmette: B.P.T., 1998), p. 15. <br><br>
55) 	Rúhíyyih Rabbání, The Priceless Pearl (London: Bahá'Ï Publishing Trust, 1969), pp. 121, 123. <br><br>
56*) 	Shoghi Effendi, Bahá'í Administration, op. cit., pp. 187-188, 194. <br><br>
57) 	Het openlijk wangedrag van Shoghi Effendi's broers, zusters en neven liet hem tenslotte geen andere keus dan de Bahá'í wereld ervan in kennis te stellen, dat deze personen Verbondsbrekers waren. <br><br>
58*) 	Shoghi Effendi, The World Order of Bahá'u'lláh, op.cit., p.36. <br><br>
59*) 	idem., pp. 42-43. <br><br>
60*) 	idem., p. 202. <br><br>
61*) 	idem. pp.203-204 62*) Shoghi Effendi, The World Order of Bahá'u'lláh , op. cit. p.203. <br><br>
62*)	Shoghi Effendi, The World Order of Bahá'u'lláh , op.cit., p. 203. <br><br>
63*) 	Shoghi Effendi , The Advent of Divine Justice, op.cit., pp. 90, 19, 85. <br><br>
64) 	Nabíl-i-A'zam, The Dawn-Breakers : Nabíl's Narrative of the Early Days of the Bahá'í Revelation (Wilmette: B.P.T., 1999) , pp. 92-94. <br><br>
65*) 	Shoghi Effendi, Bahá'í Adminisatration, op.cit., p. 52. <br><br>
66*) 	Selections from the Writings of 'Abdu'l-Bahá, op.cit. pp. 85-86, (section 38, 5). <br><br>
67*) 	Shoghi Effendi, The World Order of Bahá'u'lláh , op.cit., p. 4. <br><br>
68*) 	idem., p. 19. <br><br>
69) 	Bloemlezing uit de Geschriften van Bahá'u'lláh, op.cit., pag. 41 (sectie XXV). <br><br>
70*) 	Shoghi Effendi, The World Order of Bahá'u'lláh, op.cit., p. 19. <br><br>
71*) 	idem., p. 144. <br><br>
72)	Shoghi Effendi, God Schrijdt Voorbij, op.cit., pag. 28. <br><br>
73)	The Bahá'í World, vol. X (Wilmette: B.P.Committee, 1949), pp. 142-149, biedt een gedetailleerd overzicht van de uitbreiding van de Zaak tot aan de afsluiting van het eerste Zeven Jaren Plan. <br><br>
74) 	Shoghi Effendi, Messages to Canada, 2nd ed. (Thornhill: Bahá'í Canada Publications, 1999), p. 114. <br><br>
75) 	Shoghi Effendi, God Schrijdt Voorbij, op.cit., pag. 386-387. <br><br>
76)	Bloemlezing uit de Geschriften van Bahá'u'lláh, op.cit. pag. 121 (sectie XCIX). <br><br>
77) 	Bahá'u'lláh, Het Boek van Zekerheid (Stichting Bahá'í Literatuur, Den Haag, 1976), pag. 24. <br><br>
78) 	"In Europa accepteerden de meeste mensen in het begin van de twintigste eeuw het gezag van de moraliteit.... Zelfstandig denkende Europeanen waren [toen] ook in staat te geloven in verdere morele ontwikkeling, en een teruggang te constateren in kwaadwilligheid en barbarisme. Tegen het einde van de eeuw valt het moeilijk vertrouwen te hebben in de morele wetgeving zowel als in morele vooruitgang": Jonathan Glover, Humanity: A Moral History of the Twentieth Century (Londen: Jonathan Cape, 1999), p. 1. Glover's studie concentreert zich speciaal op de opkomst en invloed van ideologieën in de twintigste eeuw. <br><br>
79*) 	Shoghi Effendi, The Promised Day is Come, op.cit., pp. 185-186. <br><br>
80*) 	Shoghi Effendi, The Promised Day is Come, op.cit., pp. 185-186. <br><br>
81) 	Bloemlezing uit de Geschriften van Bahá'u'lláh, op.cit., pag. 44 (sectie XXVII ). <br><br>
82)	Idem. <br><br>
83*) 	Women: Extracts from the Writings of Bahá'u'lláh, 'Abdu'l-Bahá, Shoghi Effendi and the Universal House of Justice, verzameld door het Research Department of the Universal House of Justice (Thornhill: Bahá'í Canada Publications, 1986), p. 50. <br><br>
84*) 	Shoghi Effendi, Messages to America (Wilmette: B.P.Comittee, 1947), p.28. <br><br>
85*)	idem., pp. 9, 10, 14, 22. <br><br>
86*) 	Shoghi Effendi, Messages to America (Wilmette: Bahá'í Publishing Committee, 1947), p. 28. <br><br>
87) 	Rúhíyyih Rabbání, The Priceless Pearl, op.cit. p. 382. <br><br>
88*) 	Shoghi Effendi, Messages to America, op.cit. p. 53. <br><br>
89*) 	Shoghi Effendi, The World Order of Bahá'u'lláh, op. cit. , p. 46. <br><br>
90) 	'Abdu'l-Bahá in Canada, op. cit., p. 51. <br><br>
91*) 	'Abdu'l-Bahá, The Promulgation of Universal Peace, op. cit. p. 377. <br><br>
92*) 	'Abdu'l-Bahá, Foundation of World Unity (Wilmette: Bahá'í Publishing Trust, 1979), p. 21. <br><br>
93) 	Lester Bowles Pearson (1897-1972) werd de 1957 Nobelprijs voor de Vrede toegekend vanwege zijn opstelling in de internationale politiek in de periode na de Tweede Wereldoorlog, met name voor zijn plan dat leidde tot de oprichting van de eerste noodlegermacht in het Suez Kanaal conflict in 1956, als antwoord op de crisis ontstaan door de inval van Egypte, met inzet van Britse en Franse troepen die samen met legereenheden van Israël opereerden, nadat het Suez Kanaal door Egypte bezet was.De eerste formele stemming over internationale sancties tegen agressie, in 1936 gehouden door de Volkenbond, toen het fascistisch Italië Ethiopië binnengevallen was, werd door Shoghi Effendi verwelkomd als "een gebeurtenis ongeëvenaard in de historie der mensheid". (Zie Shoghi Effendi, The World Order of Bahá'u'lláh, op. cit. p. 191.) <br><br>
94) 	De drie vermelde Secretarissen-Generaal van de Verenigde Naties waren in chronologische volgorde Javier Pérez de Cuellar (1982-1991), Peru; Boutros Boutros-Ghali (1992-1996),Egypte; Kofi Annan (1997-thans), Ghana. <br><br>
95) 	Anne Frank (1929-1945) - een joods meisje, slachtoffer van de Nazi volkerenmoord, opgepakt en gevangen genomen in Nederland in het schuiladres van haar familie in augustus 1944, en gedeporteerd naar het concentratiekamp in Belsen, waar zij een jaar later bezweek. Haar dagboek werd in 1952 gepubliceerd onder de titel Het Dagboek van een Jong Meisje en vervolgens als drama bewerkt voor toneel en film. <br><br>
	Martin Luther King Jr. (1929-1968) - een Amerikaanse geestelijke en Nobelprijswinnaar, een van de voornaamste leiders van de beweging voor Amerikaanse burgerrechten, die op 4 april 1968 in Memphis Tennessee vermoord werd. Hij wordt in Amerika jaarlijks herdacht op een nationale feestdag op de derde maandag van januari. <br><br>
	Paulo Freire (1921-1997) - een vernieuwende docent in Brazilië, wiens pionierswerk in de vorming van volwassenen hem internationale faam bezorgde ; die evenwel twee detentieperioden heeft uitgezeten in zijn eigen geboorteland. <br><br>
	Kiri Te Kanawa (1944-) - geboren in Nieuw Zeeland uit Maori ouders, en thans een van 's werelds meest vooraanstaande melodramatische divas (operazangers). Haar werd in 1982 de "Order of Dame Commander"van het Britse Rijk toegekend door H. M. Koningin Elizabeth II. <br> <br>
	Gabriel García Marques (1928- ) - auteur en novelist uit Colombia, winnaar van de Nobelprijs voor literatuur in 1982, gedwongen de zestiger en zeventiger jaren in vrijwillige ballingschap door te brengen in Mexico en Spanje ten einde aan vervolging in het eigen geboorteland te ontkomen. <br><br>
	Ravi Shankar (1920- ) - componist en sitarist uit India, wiens imposante talenten en tournees in Europa en Noord Amerika veel bijdroegen tot de rijzende belangstelling in het Westen voor de Indiase muziek. <br><br>
	Andrei Dmitriyevich Sakharov (1921-1989) - Russisch nucleair natuurkundige, die zijn wetenschappelijk onderzoek opgaf om de leidende bepleiter te worden voor burgerlijke vrijheid in de Sovjet Unie; hij werd hiervoor in 1975 onderscheiden met de Nobelprijs voor de Vrede, tijdens de periode dat hij in eigen land als balling geïnterneerd was. <br><br>
	"Moeder Theresa" (Agnes Gonxha Borjaxshíu, (1910-1997) - Een uit Albanië geboortige rooms katholieke religieuze, stichteres van de Congregatie van de Missionarissen van Liefdadigheid, die met haar zelfopofferend werk ten behoeve van de armen, de daklozen en de stervenden in Calcutta in 1979 de Nobelprijs voor de Vrede verwierf. <br><br>
	Zhang Yimou (1951- ) - een toonaangevend regisseur onder de filmproducenten van de "Vijfde Generatie" in China, en winnaar van vele vakonderscheidingen voor zijn fijnzinnig en visueel verrassend werk. <br><br>
96) 	De drie nieuwe NGR's waren Canada dat in 1948 een Nationale Raad kreeg los van die van de Verenigde Staten, en de Regionale Raden van Centraal Amerika en de Antillen (1953), en Zuid Amerika (1953) <br><br>
97*) 	Shoghi Effendi, Messages to the Bahá'í World, 1950-1957 (Wilmette: B.P.T.,1995), p.41. <br><br>
98*) 	Shoghi Effendi, Messages to the Bahá'í World, 1950-1957 (Wilmette: B.P.T., 1995), pp. 38-39. <br><br>
99*) 	Will and Testament of 'Abdu'l-Bahá, op.cit, p. 13. <br><br>
100) 	Aangevoerd door twee halfbroers van 'Abdu'l-Bahá, Mohammed `Alí en Badí'u'lláh, samen met een neef, Majdi'd-Dín, voerde de groep van Verbondsbrekers die lange tijd de woning van Bahá'u'lláh in Bahjí na diens dood bezet hield, een niet aflatende campagne van aanvallen en kuiperijen tegen de Meester zowel als tegen de Behoeder. Tijdens het Britse Mandaat waren zij gedwongen de woning te ontruimen vanweg algehele verwaarlozing; daarmee stelden zij de Behoeder in de gelegenheid het gebouw weer op orde te brengen en in de ogen van de burgerlijke autoriteiten de waarde ervan veilig te stellen als een Geheiligde Plaats. Later wist Shoghi Effendi van de pas geïnstalleerde regering van Israël de erkenning te verkrijgen, dat het gehele perceel dit geprivilegieerde karakter kreeg, en er werd een officiële order uitgevaardigd volgens welke de overgebleven Verbondsbrekers gesommeerd werden het onooglijke bouwsel naast de woning, dat zij nog steeds bezet hielden, te verlaten. Toen hun hoger beroep bij het Opperste Gerechtshof tegen deze beslissing op niets uitliep, werd het bevel tot uitwijzing ten uitvoer gebracht, het bouwsel werd op aanwijzing van de Behoeder afgebroken, en daarmee was het laatste obstakel uit de weg geruimd voor het opknappen en de verfraaiing van het gehele eigendom. <br><br>
101*) 	Tablets of Bahá'u'lláh revealed after the Kitáb-i-Aqdas, op.cit. p. 68. <br><br>
102*) 	Will and Testament of 'Abdu'l-Bahá, op.cit. pp. 19-20. <br><br>
103) 	Een volledig verslag van de rol die de Handen van de Zaak tijdens deze kritieke jaren vervulden, is uitgebracht door Amatu'l-Bahá Rúhíyyih Khánum, Ministry of the Custodians (Haifa: Bahá'í World Centre, 1997). <br><br>
104*) 	Shoghi Effendi, The World Order of Bahá'u'lláh, op. cit. p. 148. <br><br>
105*) 	Will and Testament of 'Abdu'l-Bahá, op. cit., p. 20. <br><br>
106*) 	Universal House of Justice, Messages from the Universal House of Justice, 1963 - 1986:The third Epoch of the Formative Age (Wilmette: Bahá'í Publishing Trust 1996), p. 14. <br><br>
107) 	Het onderwerp wordt op een aantal plaatsen besproken in het werk The Priceless Pearl, op. cit. Zie speciaal de pagina's 79, 85, 90, 128 n 159. <br><br>
108*) 	Tablets of Bahá'u'lláh revealed after the Kitáb-i-Aqdas, op. cit., p. 69. <br><br>
109*) 	'Abdu'l-Bahá , The Secret of Divine Civilization, op. cit. pag. 96-97. <br><br>
110) 	J. E. Esslemont, Bahá'u'lláh en het Nieuwe Tijdperk, 1961, pag. 244. <br><br>
111) 	Will and Testament of 'Abdu'l-Bahá, op. cit. p. 11. <br><br>
112*) 	Shoghi Effendi, The World Order of Bahá'u'lláh, op. cit. p. 8. <br><br>
113*) 	Bahá'u'lláh, De Kitáb-i-Aqdas, Stichting Bahá'í Literatuur, Den Haag, 1997, paragraaf 83. <br><br>
114*) 	Epistle to the Son of the Wolf (Wilmette: Bahá'í Publishing Trust, 1988), p. 14. <br><br>
115*) 	Shoghi Effendi, The World Order of Bahá'u'lláh, op. cit., pp. 43, 195. <br><br>
116*) 	Shoghi Effendi, The World Order of Bahá'u'lláh, op. cit. p. 24. <br><br>
117*) 	Tablets of Bahá'u'lláh revealed after the Kitáb-i-Aqdas, op. cit. pp. 66-67. <br><br>
118*) 	Shoghi Effendi, The Advent of Divine Justice, op. cit., p. 27. <br><br>
119*) 	The Establishment of the Universal House of Justice, (Oakham: Bahá'í Publishing Trust, 1984), p. 17. <br><br>
120*) 	Universal House of Justice, Messages from the Universal House of Justice, 1963-1986: The Third Epoch of the Formative Age, op. cit. p. 52. <br><br>
121*) 	Zie voetnoot 120: Messages from the Universal House of Justice, 1963-1986, p. 104. <br><br>
122) 	Bahá'í News, nr. 73, mei 1933 (Wilmette: National Spiritual Assembly of the Bahá'ís of the United States), p.7. <br><br>
123) 	Het instituut was door het Universele Huis van Gerechtigheid in 1998 opgericht als een vertegenwoordiging van het BIC, dat aan het Huis van Gerechtigheid rapport zou uitbrengen via het Bureau van Publieke Informatie. Zijn mandaat beschrijft het als een vertegenwoordiging "gewijd aan onderzoek naar de spirituele zowel als materiële versteviging van menselijke kennis en de processen van sociale vooruitgang". <br><br>
124) 	Het doel van het Centrum wordt omschreven als "een systematisch onderzoek van het Bahá'í Geloof, met inbegrip van zijn religieuze cultuur, de geest van menselijkheid en religieuze ethiek". <br><br>
125) 	Aangehaald in Star of the West, vol. 13. <br><br>
126*)	'Abdu'l-Bahá, Tablets of the Divine Plan, op. cit., p. 54. <br><br>
127) 	Ongeveer in het begin van 1904 stichtte een geleerde Iraanse gelovige, bekend als Sadru's-Sudúr, mede op instigatie van 'Abdu'l-Bahá, het eerste leertrainingsinstituut voor jonge bahá'ís in Teheran. De klassen kwamen dagelijks bijeen, en de afgestudeerden, die even vertrouwd gemaakt waren met het geloof van andere religies als met de verschillende facetten van het Bahá'í geloof, droegen veel bij tot de uitbreiding en consolidatie van de Zaak in hun geboorteland. <br><br>
128) 	Het betreffende model is het "Ruhi Instituut", waarvan het materiaal en de werkwijze door vele Bahá'í gemeenschappen over de hele wereld overgenomen zijn. Het leidende beginsel berust op een integratie van dienst-bare activiteit, centraal gericht op de bestudering van de Bahá'í Geschriften zelf. Opgebouwd als een reeks van verschillende studieniveau's die tezamen een "massieve stam" vormen van basis inzichten omtrent de spirituele hoofdzaken zoals deze door Bahá'u'lláh onderricht werden, biedt het systeem bijna onbegrensde mogelijkheden tot ontwikkeling door de verschillende gemeenschappen die ermee werken, of die bepaalde onderdelen aansluitend op speciale behoeften nader willen bestuderen. <br><br>
129*) 	Shoghi Effendi, God Schrijdt Voorbij, op. cit. pag. XXIII. <br><br>
130*) 	'Abdu'l-Bahá, The Promulgation of Universal Peace, op. cit. pp. 43-44. <br><br>
131) 	Moojan Momen, The Babí and Bahá'í Religions, 1844-1944: Some Contemporary Western Accounts, op. cit., pp. 186-187. <br><br>
132) 	The Bahá'í World, vol.XV, op. cit., pp. 29, 36. <br><br>
133) 	The Bahá'í World, vol. IV (New York City: B.P.C., 1933), pp. 257-261. <br><br>
134)	The Bahá'í World, vol III (New York City: B.P.C.. 1930), pp. 198-206. <br><br>
135) 	Shoghi Effendi , God Schrijdt Voorbij, op. cit., pag. 380. <br><br>
136) 	De complete tekst van de Verklaring kan men vinden in World Order Magazine, April 1947, vol. XIII, Nr. 1. <br><br>
137) 	The Bahá'í Question, Iran's Secret Blueprint for the Destruction of a Religious Community, An Examination of the Persecution of the Bahá'ís of Iran (New York: BIC, 1999). <br><br>
138) 	Fragment van een toespraak van Edward Granville Browne, gepubliceerd in Religious Systems of the World: A Contribution to the Study of Comparative Religion, 3rd ed. (New York: Macmillan, 1892), pp. 352-353. <br><br>
139) 	Tijdens de negen jaren van zijn bestaan was het Bureau verantwoordelijk voor de vestiging van naar schatting 10.000 Iraanse Bahá'í vluchtelingen in zevenentwintig landen. <br><br>
140) 	Momenteel hebben negenennegentig NGR's een intensieve training in het program gevolgd. <br><br>
141) 	De Conferentie over Vrouwen in Peking zou voor vijftig van de tweeduizend non-gouvernementele organisaties die aanwezig waren de gelegenheid geschapen hebben hun verklaring mondeling toe te lichten. Aangezien de BIC dit voorrecht bij eerder gehouden conferenties had genoten - het meest opvallend bij de conferentie in Rio de Janeiro over het milieu en bij die van Kopenhagen over sociale en economische ontwikkeling - stond de vertegenwoordiging van de BIC de gelegenheid voor mondelinge toelichting die aan haar toegewezen was af ten gunste van het Centrum voor de Studie van de Geslachten uit Moskou. <br><br>
142) 	Een volledig verslag met inbegrip van de tekst van de beslissing van het Duitse Federale Constitutionele Hof treft men aan in The Bahá'í World, vol. XX (Haifa: Bahá'í World Centre, 1998), pp. 571-606. <br><br>
143) 	Sessao Solenen da Cámera Federal, Brasiliá, 28 de Maio, 1992, (herdrukt met toevoeging van een vertaling in het engels door de NGR van de Bahá'ís van Brazilië, 1992). <br><br>
144) 	Selections from the Writings of 'Abdu'l-Bahá, op. cit., pp. 34-36, (section 15). <br><br>
145) 	Algemene Vergadering van de VN, zitting nr.54. Document no. A/54/959/, p. 2. <br><br>
146) 	Zie : Commitment to Global Peace, declaration of the Millennium World Peace Summit of Religious and Spiritual Leaders ... on 29 August 2000 during a summit session at the UN General Assembly. <br><br>
147) 	Algemene Vergadering van de Verenigde Naties, 54ste zitting, Agenda Item 61(b). The Millennium Assembly of the United Nations 8 september 2000, (Document nr. A/ 55/L.2), sectie 32. <br><br>
148)	 De respectievelijke doelstellingen van de drie Millennium conferenties, als ook de betrokkenheid van de BIC in deze bijeenkomsten, werden beknopt samengevat in een schrijven van het Universele Huis van Gerechtigheid aan alle NGR 's gedateerd op 24 september 2000. <br><br>
149*) 	Shoghi Effendi, The World Order of Bahá'u'lláh, op. cit. p. 42. <br><br>
150) 	Bloemlezing uit de Geschriften van Bahá'u'lláh, op. cit. pag. 175 (sectie XXXVI). <br><br>
151) 	Bahá'u'lláh , Het Boek van Zekerheid, op. cit., pag. 25. <br><br>
152*)	Bahá'u'lláh , Prayers and Meditations (Wilmette; B.P.T., 1998), p. 295, (section CLXXVIII). <br><br>
153*) 	Shoghi Effendi, The World Order of Bahá'u'lláh, op. cit., p. 193. <br><br>
154*) 	idem., p. 196. <br><br>
155) 	Bahá'u'lláh, Het Heiligste Boek, op. cit., pag. 93, paragraaf 186. <br><br>
156) 	idem., pag. 49, paragraaf 54. <br><br>
157*) 	Shoghi Effendi, Messages to the Bahá'Ï World, 1950-1957, op. cit. p. 74. <br><br>
158) 	Jesaja 2.2 , Willibrord Vertaling 1978. <br><br>
159*) 	Shoghi Effendi, The Advent of Divine Justice, op. cit., pp. 82-83. <br><br>
160*) 	Selections from the Writings of 'Abdu'l-Bahá, op. cit., p. 317. (section 227,22). <br><br>
161*) 	The Proclamation of Bahá'u'lláh to the kings and leaders of the world (Haifa: B.W.C., 1967/1972), p. 67. <br><br>
162) 	Bloemlezing uit de Geschriften van Bahá'u'lláh, pag. 150 (sectie CXX). <br><br>


<br><br>





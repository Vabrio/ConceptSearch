<head><link href=http://bahai-education.org/data/ocn2.css rel=stylesheet></head><body>

<img src="verborgen-woorden.jpg" align=right>

<h1>De Verborgen Woorden </h1>
<h3>Bahá'u'lláh </h3>
<hr><br>
<br><br>

<table class=cpyrt style="width:90%"><tr><td>
Oorspronkelijke titel: <i>The Hidden Words</i> <br>
<br>
Uit het Engels vertaald onder toezicht van de Nationale Geestelijke Raad van de Bahá'ís van Nederland. <br>
<br>
1e druk 1965 <br>
2e herziene druk 1975 <br>
3e herziene druk 1994 <br>
<br>
CIP-GEGEVENS KONINKLIJKE BIBLIOTHEEK, DEN HAAG <br>
<br>
Bahá'u'lláh <br>
<br>
De Verborgen Woorden / Bahá'u'lláh ; [vert. uit het Engels naar de oorspr. Arabische en Perzische tekst, onder toezicht van de Nationale Geestelijke Raad van de Bahá'ís van Nederland]. - Den Haag: Stichting Bahá'í Literatuur <br>
Vert. van: The Hidden Words. - 1e dr. Nederlandse uitg.: 1965. - <br>
Met lit. opg. <br>
ISBN 90-70765-37-3 geb. <br>
Trefw.: bahaïsme. <br>
<br>
(c) 1994 1998 Stichting Baha'i Literatuur, Den Haag. <br>
Laatst gewijzigd: 07-06-1998 <br>
</table> <br>

<c:5>
<p><b><u>Deel 1 - Geopenbaard in het Arabisch </b></u> <br><br>


<p>HIJ IS DE HEERLIJKHEID DER HEERLIJKHEDEN <br>
<p><i>Dit is hetgeen 
uit het rijk van heerlijkheid is neergedaald, 
door de tong van kracht en macht is geuit en aan alle Profeten 
van ouds geopenbaard. Wij hebben het diepste wezen ervan genomen 
en in het gewaad van beknoptheid gehuld als een teken van genade voor de 
rechtvaardigen, opdat zij trouw blijven aan het Verbond Gods, in hun 
leven Zijn vertrouwen niet beschamen en in het rijk van de geest 
het kleinood van goddelijke deugd verwerven. </i> 
<br><br> 

<p id=A1>O ZOON VAN GEEST!  <br> 
<p>Mijn eerste raad is deze: 
bezit een rein, warm en stralend hart, 
dat een aloude, onvergankelijke en eeuwige 
heerschappij de uwe zij.  
<br><br>

<p id=A2>O ZOON VAN GEEST!  <br>
<p>Het meest geliefde in Mijn ogen 
is rechtvaardigheid. Keer u niet van haar af 
indien gij Mij begeert, en veronachtzaam haar niet, 
zodat Ik u Mijn vertrouwen <c:6>kan schenken. Met haar hulp 
zult gij met uw eigen ogen zien en niet door de ogen van 
anderen, uit eigen kennis weten en niet door de kennis van 
uw naaste. Overweeg in uw hart hoe het u betaamt te zijn. 
Waarlijk, rechtvaardigheid is Mijn gave aan u 
en het teken van Mijn goedertierenheid. 
Houd dit voor ogen.  
<br><br>

<p id=A3>O MENSENZOON!  <br> 
<p>Verborgen in Mijn onheuglijk bestaan 
en in de aloude eeuwigheid van Mijn wezen wist 
Ik dat Ik u liefhad; daarom schiep Ik u, legde 
Mijn gelijkenis in u en openbaarde u 
Mijn schoonheid. 
<br><br>

<p id=A4>O MENSENZOON!  <br> 
<p>Ik had uw schepping lief, 
daarom schiep Ik u. Heb Mij dus 
lief, dat Ik uw naam kan noemen en uw 
ziel kan vervullen met de 
geest des levens. 
<br><br>

<p id=A5>O ZOON VAN HET BESTAAN!  <br> 
<p>Heb Mij lief, dat Ik u kan liefhebben. 
Indien gij Mij niet liefhebt, kan Mijn liefde u 
op generlei wijze bereiken. 
Weet dit, o dienaar. 
<br><br>

<c:7>
<p id=A6>O ZOON VAN HET BESTAAN!  <br> 
<p>Uw paradijs is Mijn liefde, uw hemelse woning 
uw hereniging met Mij. Treed daar binnen en draal niet. 
Dit is hetgeen voor u is bestemd in Ons 
koninkrijk in den hoge en Ons 
verheven domein. 
<br><br>

<p id=A7>O MENSENZOON!  <br> 
<p>Indien gij Mij liefhebt, keer u af van 
uzelf en als gij Mijn welbehagen zoekt, sla geen 
acht op het uwe, opdat gij in Mij sterft en Ik 
eeuwig in u leef. 
<br><br>

<p id=A8>O ZOON VAN GEEST!  <br>
<p>Er is geen vrede voor u, tenzij gij uzelf 
verloochent en u tot Mij keert. Want het betaamt 
u, u op Mijn naam te beroemen en niet op de uwe; 
uw vertrouwen in Mij te stellen en niet in uzelf, 
daar Ik bemind wens te worden 
boven al hetgeen is. 
<br><br>

<p id=A9>O ZOON VAN HET BESTAAN!  <br>
<p>Mijn liefde is Mijn burcht, wie daar 
binnentreedt is veilig en beschut, wie zich afkeert 
zal zeker verdwalen en teloorgaan. 
<br><br>

<c:8>
<p id=A10>O ZOON VAN OPENBARING!  <br>
<p>Gij zijt Mijn burcht. Treed daar 
binnen, dat gij in veiligheid kunt wonen. 
Mijn liefde is in u, weet dit, dat gij Mij 
u zeer nabij zult vinden. 
<br><br>

<p id=A11>O ZOON VAN HET BESTAAN!  <br>
<p>Gij zijt Mijn lamp en Mijn licht is in u. 
Wees hierdoor verlicht en zoek geen ander 
dan Mij. Want Ik schiep u rijk en stortte overvloedig 
Mijn gunst over u uit. 
<br><br>

<p id=A12>O ZOON VAN HET BESTAAN!  <br>
<p>Met de hand van macht schiep Ik u 
en met de vingers van kracht vormde Ik u. In u 
legde Ik het wezen van Mijn licht. Wees er 
tevreden mee en zoek niets anders, 
want Mijn werk is volmaakt 
en Mijn gebod bindend.
Betwijfel dit niet. 
<br><br>

<p id=A13>O ZOON VAN GEEST!  <br>
<p>Ik schiep u rijk, waarom maakt gij 
u arm? Edel vormde Ik u, waarom vernedert gij u? 
Uit het wezen van kennis gaf Ik u aanzijn, waarom zoekt gij 
ver<c:9>lichting bij iemand anders dan Mij? Uit de klei der liefde 
kneedde Ik u, waarom houdt gij u met een ander bezig? 
Richt uw blik op uzelf, opdat gij Mij bestendig 
in u vindt, krachtig, machtig en 
bij-zich-bestaand. 
<br><br>

<p id=A14>O MENSENZOON!  <br>
<p>Gij zijt Mijn rijk en Mijn rijk vergaat niet, 
waarom vreest gij uw ondergang? Gij zijt Mijn licht 
en Mijn licht zal nimmer worden gedoofd, waarom vreest gij 
uw uitdoving? Gij zijt Mijn glorie en Mijn glorie verbleekt 
niet. Gij zijt Mijn kleed en Mijn kleed zal nimmer 
verslijten. Volhard in uw liefde voor Mij,
dat gij Mij kunt vinden in het 
rijk van heerlijkheid. 
<br><br>

<p id=A15>O ZOON VAN OPENBARING!  <br>
<p>Zie naar Mijn aangezicht en verzaak alles buiten 
Mij, want Mijn soevereiniteit is eeuwig en Mijn heerschappij 
vergaat niet. Indien gij een ander dan Mij zoekt, ja 
zelfs al doorzocht gij voor immer het heelal, 
zal uw zoeken vergeefs zijn.  
<br><br>

<c:10>
<p id=A16>O ZOON VAN HET LICHT!  <br>
<p>Vergeet alles buiten Mij en heb 
gemeenschap met Mijn geest. Dit is de kern 
van Mijn gebod, richt u ernaar.  
<br><br>

<p id=A17>O MENSENZOON!  <br>
<p> Wees met Mij tevreden en zoek geen andere helper,
want niemand dan Ik kan u ooit voldoen.  
<br><br>

<p id=A18>O ZOON VAN GEEST!  <br>
<p>Verlang niet van Mij wat Wij niet voor u 
wensen. Wees dan tevreden met wat Wij voor u beschikken, 
want dit is wat u ten goede komt, indien 
gij u daarmee tevreden stelt.  
<br><br>

<p id=A19>O ZOON VAN HET WONDERE VISIOEN!  <br>
<p>Ik heb in u een ademtocht van Mijn 
eigen geest geblazen, dat gij Mij kunt
liefhebben. Waarom hebt gij Mij verzaakt en een 
andere geliefde gezocht dan Mij?  
<br><br>

<c:11>
<p id=A20>O ZOON VAN GEEST!  <br>
<p>Mijn recht op u is groot, vergeet
dit nimmer. Mijn genade voor u is overvloedig,
versluier haar niet. Mijn liefde heeft in u een woning
gevonden, verheimelijk haar niet. Mijn licht
straalt helder voor u, verduister
het niet.  
<br><br>

<p id=A21>O MENSENZOON!  <br>
<p>De uitgelezenste vruchten heb Ik voor u bestemd aan
de boom van stralende heerlijkheid. Waarom hebt gij u ervan 
afgekeerd en u met minder tevredengesteld? Keer terug 
naar hetgeen beter voor u is in het 
koninkrijk in den hoge.  
<br><br>

<p id=A22>O ZOON VAN GEEST!  <br>
<p>Edel schiep Ik u, toch hebt 
gij uzelf verlaagd. Verhef u tot 
datgene waarvoor gij werd 
geschapen.  
<br><br>

<p id=A23>O ZOON VAN DE ALLERHOOGSTE!  <br>
<p>Tot het eeuwige roep Ik u, toch zoekt gij 
het vergankelijke. Waarom keert gij u af van Ons 
verlangen en volgt gij uw eigen wensen?  
<br><br>

<c:12>
<p id=A24>O MENSENZOON!  <br>
<p>Overschrijd niet uw grenzen, noch eis hetgeen 
u niet betaamt. Buig u deemoedig voor het aangezicht 
van uw God, de Heer van macht en gezag.  
<br><br>

<p id=A25>O ZOON VAN GEEST!  <br>
<p>Stel u niet boven de arme, want hem 
begeleid Ik op zijn weg en u aanschouw Ik in uw lage staat 
en verwerp Ik voor immer.  
<br><br>

<p id=A26>O ZOON VAN HET BESTAAN!  <br>
<p>Hoe kunt gij uw eigen fouten vergeten 
en u met de fouten van anderen inlaten? Wie zo 
handelt wordt door Mij vervloekt.  
<br><br>

<p id=A27>O MENSENZOON!  <br>
<p>Gewaag niet van de zonden van anderen 
zolang gij zelf een zondaar zijt. Indien gij dit gebod schendt,
zult gij verworpen worden, dit betuig Ik u.  
<br><br>

<c:13>
<p id=A28>O ZOON VAN GEEST!  <br>
<p>Weet voorzeker dat wie de mensen tot 
gerechtigheid maant en zelf onrecht pleegt, niet 
een van de Mijnen is, ook al draagt 
hij Mijn naam.  
<br><br>

<p id=A29>O ZOON VAN HET BESTAAN!  <br>
<p>Schrijf niemand iets toe dat gij uzelf 
niet toegeschreven wilt hebben, en zeg niet 
wat gij niet doet. Dit is Mijn gebod 
aan u, leef het na.  
<br><br>

<p id=A30>O MENSENZOON!  <br>
<p>Wijs Mijn dienaar niet af, wanneer hij 
u om iets vraagt, want zijn gelaat is Mijn gelaat; 
wees dus ootmoedig voor Mij.  
<br><br>

<p id=A31>O ZOON VAN HET BESTAAN!  <br>
<p>Geef u iedere dag rekenschap van uw doen en 
laten, eer gij ter verantwoording wordt geroepen, want 
de dood zal onaangekondigd tot u komen en gij 
zult rekenschap moeten afleggen.  
<br><br>

<c:14>
<p id=A32>O ZOON VAN DE ALLERHOOGSTE!  <br>
<p>Ik maakte de dood een boodschapper van 
vreugde voor u. Waarom treurt gij? Ik schiep 
het licht om zijn luister over u uit te stralen.
Waarom sluit gij u ervan af?  
<br><br>

<p id=A33>O ZOON VAN GEEST!  <br>
<p>Met de blijde tijding van licht begroet 
Ik u. Verheug u!  Tot de hof van heiligheid 
roep Ik u, verblijf daarin, dat gij voor 
immer in vrede kunt leven.  
<br><br>

<p id=A34>O ZOON VAN GEEST!  <br>
<p>De geest van heiligheid brengt u de 
vreugdevolle tijding van hereniging, waarom treurt gij? De geest 
van macht bekrachtigt u in Zijn zaak, waarom verbergt gij u? 
Het licht van Zijn aangezicht leidt u, hoe 
kunt gij verdwalen?  
<br><br>

<p id=A35>O MENSENZOON!  <br>
<p>Treur niet, tenzij gij verre van Ons 
zijt. Verheug u niet, tenzij gij Ons nadert en 
tot Ons wederkeert.  
<br><br>

<c:15>
<p id=A36>O MENSENZOON!  <br>
<p>Verheug u in de blijheid uws harten, 
dat gij waardig zult zijn Mij te ontmoeten 
en Mijn schoonheid te 
weerspiegelen. 
<br><br>

<p id=A37>O MENSENZOON!  <br>
<p>Ontdoe u niet van Mijn schoon gewaad 
en verbeur niet uw deel uit Mijn wondere bron, 
dat gij niet voor eeuwig zult dorsten.  
<br><br>

<p id=A38>O ZOON VAN HET BESTAAN!  <br> 
<p>Volg Mijn wetten uit liefde voor Mij 
en ontzeg u hetgeen gij begeert, zo gij 
Mijn welbehagen zoekt.  
<br><br>

<p id=A39>O MENSENZOON!  <br>
<p>Veronachtzaam Mijn geboden niet, 
als gij Mijn schoonheid liefhebt en vergeet Mijn raadgevingen 
niet, als gij Mijn welbehagen wilt verwerven.  
<br><br>

<c:16>
<p id=A40>O MENSENZOON!  <br>
<p>Al doorsnelt gij de onmetelijkheid 
van de ruimte en doorkruist gij het uitspansel, gij 
zult geen rust vinden dan in onderwerping aan Ons gebod 
en deemoed voor Ons aangezicht.  
<br><br>

<p id=A41>O MENSENZOON!  <br>
<p>Verheerlijk Mijn zaak, dat Ik u de 
geheimenissen van Mijn grootheid kan openbaren 
en u met het licht van eeuwigheid 
kan verlichten.  
<br><br>

<p id=A42>O MENSENZOON!  <br>
<p>Verootmoedig u voor Mij, dat Ik 
genadig tot u kan komen. Verhef u voor de zegen van 
Mijn zaak om nog op aarde de overwinning 
te behalen.  
<br><br>

<p id=A43>O ZOON VAN HET BESTAAN!  <br>
<p>Maak melding van Mij op Mijn aarde, 
dat Ik in Mijn hemel u kan gedenken. Aldus zullen 
Mijn ogen en de uwe worden vertroost.  
<br><br>

<c:17>
<p id=A44>O ZOON VAN DE TROON!  <br>
<p>Uw gehoor is Mijn gehoor, hoor daarmee. 
Uw ogen zijn Mijn ogen, zie daarmee. Dan zult gij in 
het diepst van uw ziel getuigen van Mijn verheven heiligheid en 
zal Ik in Mij getuigen van een verheven staat voor u.  
<br><br>

<p id=A45>O ZOON VAN HET BESTAAN!  <br>
<p>Zoek op Mijn pad het martelaarschap, tevreden met 
Mijn welbehagen en dankbaar voor hetgeen Ik beschik, dat 
gij met Mij kunt rusten onder het baldakijn 
van verhevenheid achter de tabernakel van 
heerlijkheid.  
<br><br>

<p id=A46>O MENSENZOON!  <br> 
<p>Overweeg zorgvuldig. Is het uw wens 
op uw bed te sterven of als martelaar op Mijn pad 
uw bloed te vergieten in het stof, en zo de verkondiger 
te worden van Mijn gebod en de onthuller van 
Mijn licht in het hoogste paradijs? 
Oordeel juist, o dienaar.  
<br><br>

<p id=A47>O MENSENZOON!  <br>
<p>Bij Mijn schoonheid!  Uw haar te kleuren 
met uw <c:18>bloed is grootser in Mijn ogen dan de schepping van 
het heelal en het licht van beide werelden. Streef ernaar 
dit te bereiken, o dienaar!   
<br><br>

<p id=A48>O MENSENZOON!  <br>
<p>Voor alles is een teken. 
Het teken van liefde is standvastigheid onder Mijn gebod 
en geduld onder Mijn beproevingen.  
<br><br>

<p id=A49>O MENSENZOON!  <br>
<p>De ware minnaar hunkert naar beproeving, 
gelijk de opstandige naar vergiffenis en de zondaar 
naar genade hunkert.  
<br><br>

<p id=A50>O MENSENZOON!  <br>
<p>Als u geen tegenspoed treft op Mijn pad, 
hoe kunt gij dan de weg bewandelen van hen die 
tevreden zijn met Mijn welbehagen? Als beproevingen u 
niet kwellen in uw verlangen Mij te ontmoeten, hoe 
wilt gij dan het licht bereiken in uw liefde 
voor Mijn schoonheid?  
<br><br>

<c:19>
<p id=A51>O MENSENZOON!  <br>
<p>Mijn rampspoed is Mijn voorzorg, uiterlijk is het 
vuur en wraak, doch innerlijk licht en genade. Haast u daarheen, 
dat gij een eeuwig licht en een onsterfelijke geest zult worden. 
Dit is Mijn gebod aan u, leef het na.  
<br><br>

<p id=A52>O MENSENZOON!  <br>
<p>Mocht voorspoed uw deel zijn, 
verheug u niet en mocht vernedering uw lot zijn, treur niet, 
want beide zullen voorbijgaan en niet meer zijn.  
<br><br>

<p id=A53>O ZOON VAN HET BESTAAN!  <br>
<p>Als armoede u overvalt, wees niet bedroefd, 
want tenslotte zal de Heer van rijkdom tot u komen. 
Vrees vernedering niet, want eens zal 
eer uw deel zijn.  
<br><br>

<p id=A54>O ZOON VAN HET BESTAAN!  <br>
<p>Als uw hart hunkert naar deze 
eeuwige, onvergankelijke heerschappij en dit aloude, eeuwige 
leven, keer u dan af van deze vergankelijke, 
snel voorbijgaande soevereiniteit.  
<br><br>

<c:20>
<p id=A55>O ZOON VAN HET BESTAAN!  <br>
<p>Houd u niet bezig met deze wereld, 
want met vuur toetsen Wij het goud en met 
goud toetsen Wij Onze dienaren.  
<br><br>

<p id=A56>O MENSENZOON!  <br>
<p>Gij verlangt naar goud en Ik wens dat 
gij u ervan bevrijdt. Gij acht u rijk in het bezit ervan 
en Ik zie uw rijkdom in uw onthechting eraan. Bij Mijn leven! 
Het ene is Mijn kennis, het andere uw waan; hoe kan 
Mijn weg samengaan met de uwe?  
<br><br>

<p id=A57>O MENSENZOON!  <br>
<p>Schenk Mijn rijkdom aan Mijn armen, 
dat gij in de hemel kunt putten uit de overvloed van onverwelkbare pracht 
en de schatten van onvergankelijke heerlijkheid. 
Doch bij Mijn leven!  Heerlijker nog is het uw ziel te offeren, 
vermocht gij het slechts met Mijn ogen te zien.  
<br><br>

<c:21>
<p id=A58>O MENSENZOON!  <br>
<p>De tempel van het bestaan 
is Mijn troon; zuiver hem van alles, dat Ik daar kan 
zetelen en verblijven. 
<br><br>

<p id=A59>O ZOON VAN HET BESTAAN!  <br>
<p>Uw hart is Mijn woning, heilig 
het voor Mijn nederdaling. Uw geest is Mijn 
plaats van openbaring, zuiver hem voor 
Mijn verschijning.  
<br><br>

<p id=A60>O MENSENZOON!  <br>
<p>Steek uw hand in Mijn boezem, 
opdat Ik stralend en luisterrijk boven 
u verrijs.  
<br><br>

<p id=A61>O MENSENZOON!  <br>
<p>Stijg op naar Mijn hemel, 
teneinde de vreugde van hereniging te 
smaken en met volle teugen de weergaloze wijn 
te drinken uit de kelk van onvergankelijke 
heerlijkheid.  
<br><br>

<c:22>
<p id=A62>O MENSENZOON!  <br>
<p>Menige dag is verstreken, terwijl gij 
u bezighield met uw grillen en nutteloze verbeeldingen. 
Hoelang nog wilt gij op uw sponde sluimeren? Hef het hoofd 
op uit de sluimer, want de Zon is naar het zenit gestegen, 
dat ze ook u moge bestralen met het licht van schoonheid.  
<br><br>

<p id=A63>O MENSENZOON!  <br>
<p>Het licht straalt 
vanaf de kim van de heilige Berg op u 
en de geest van verlichting ademt in de Sinaï 
van uw hart. Bevrijd u 
daarom van de sluiers van ijdele verbeelding en treedt 
Mijn voorhof binnen, opdat gij geschikt zijt 
voor het eeuwige leven en waard Mij 
te ontmoeten. Dan kan dood noch 
afmatting of zorg u deren.  
<br><br>

<p id=A64>O MENSENZOON!  <br>
<p>Mijn eeuwigheid is Mijn schepping, Ik heb haar 
voor u geschapen. Maak haar tot het kleed van uw tempel. 
Mijn eenheid is Mijn werk, Ik heb haar voor u gewrocht, 
kleed u daarmee, dat gij voor immer de 
openbaring van Mijn eeuwigdurend 
wezen kunt worden.  
<br><br>

<c:23>
<p id=A65>O MENSENZOON!  <br>
<p>Mijn majesteit is Mijn gave aan u 
en Mijn grootheid het teken van Mijn genade. 
Wat Mij betaamt, kan niemand begrijpen noch iemand 
onder woorden brengen. Waarlijk, Ik heb dit bewaard 
in Mijn geheime bergplaatsen en in de schatkamers 
van Mijn gebod, als een teken van Mijn 
goedertierenheid jegens Mijn dienaren 
en van Mijn genade jegens 
Mijn volk.  
<br><br>

<p id=A66>O KINDEREN VAN HET GODDELIJKE EN ONZICHTBARE WEZEN!  <br>
<p>Gij zult verhinderd worden Mij lief te hebben 
en de mensen zullen in verwarring raken, wanneer 
zij Mijn naam noemen. Want het verstand kan Mij niet begrijpen, 
noch het hart Mij bevatten.  
<br><br>

<p id=A67>O ZOON VAN SCHOONHEID!  <br>
<p>Bij Mijn geest en bij Mijn gunst!  Bij Mijn genade 
en bij Mijn schoonheid!  Al hetgeen Ik u met de tong van 
gezag heb geopenbaard en voor u met de pen van macht heb neergeschreven, 
was in overeenstemming met uw ontvankelijkheid en inzicht, niet 
met Mijn staat en de melodie van Mijn stem.  
<br><br>

<c:24>
<p id=A68>O MENSENKINDEREN!  <br>
<p>Weet gij niet waarom Wij 
u allen hebben geschapen uit hetzelfde stof? 
Opdat geen mens zich boven de ander zou verheffen. 
Overweegt te allen tijde in uw hart 
hoe gij werd geschapen. Daar Wij u allen hebben geschapen 
uit één en dezelfde stof, 
rust op u de plicht gelijk één ziel te zijn, met gelijke 
voeten te lopen, met gelijke mond 
te eten en in hetzelfde land te verwijlen, zodat uit uw diepste wezen, 
door uw daden en gedragingen, 
de tekenen van eenheid en de kern van onthechting kenbaar worden. 
Dit is Mijn raad aan u, 
o schare van licht!  Volgt deze raad, dat gij de heilige 
vruchten van de boom van wondere 
glorie kunt plukken.  
<br><br>

<p id=69>O GIJ ZONEN VAN GEEST! <br>
<p>Gij zijt Mijn schatkamer, want in u 
heb Ik de parelen van Mijn geheimenissen 
en de juwelen van Mijn kennis bewaard. Behoedt ze voor de vreemden 
onder Mijn dienaren en voor de goddelozen 
onder Mijn volk.  
<br><br>

<c:25>
<p id=A70>O ZOON VAN HEM DIE DOOR ZIJN EIGEN WEZEN STOND 
IN HET RIJK VAN ZICHZELF! <br>
<p>Weet, dat Ik u al de geuren van heiligheid heb geschonken, 
u ten volle Mijn woord heb geopenbaard, door u Mijn milddadigheid heb 
vervolmaakt en voor u heb gewenst hetgeen Ik voor Mijzelf wenste. 
Wees dus tevreden met Mijn welbehagen en wees Mij 
dankbaar!  
<br><br>

<p id=A71>O MENSENZOON! <br>
<p>Schrijf al hetgeen Wij u 
hebben geopenbaard met de inkt van licht 
op de tafel van uw geest. Mocht gij hiertoe niet bij machte zijn, 
put dan de inkt uit het diepst van uw hart. Als 
gij hiertoe niet in staat zijt, schrijf dan met de karmozijnrode inkt 
die op Mijn pad is geplengd. Waarlijk, dit is Mij 
dierbaarder dan al het andere; moge het 
licht ervan eeuwig stralen.  

<br><br><br>
<hr class=center><br>

<c:27>
<p><b><u>Deel 2 - Geopenbaard in het Perzisch </b></u> <br><br>

<p><i>In de naam van de Heer van het Woord, de Machtige. </i><br>

<p id=P1>O GIJ VOLK DAT BEGRIP HEBT OM TE VERSTAAN EN 
OREN OM TE HOREN! <br>
<p>Het eerste woord van de Geliefde is dit: 
O mystieke nachtegaal! 
Verwijl slechts in de rozengaard van de geest. 
O bode van de Salomo der liefde! 
Zoek uw toevlucht slechts in het Scheba van de welbeminde. 
O onsterfelijke Feniks!  
Rust slechts op de berg van trouw. Daar is uw verblijf, 
als gij op de vleugelen van uw ziel 
opwiekt naar het oneindige rijk en tracht 
uw doel te bereiken.  
<br><br>

<p id=P2>O ZOON VAN GEEST! <br>
<p>De vogel zoekt zijn nest, de nachtegaal de bekoring 
van de roos, terwijl die vogels, de harten der mensen, tevreden 
met vergankelijke stof, ver afgedwaald zijn van hun eeuwige nest 
en met ogen gericht op de poel van onachtzaamheid, verstoken zijn 
van de heerlijkheid der goddelijke tegenwoordigheid. 
Ach, hoe vreemd en erbarmelijk; voor slechts een beker vol 
<c:28>hebben zij zich afgewend van de golvende zeeën van 
de Allerhoogste en bleven zij verre van 
de stralendste horizont.  
<br><br>

<p id=P3>O VRIEND! <br>
<p>Plant in de tuin van uw hart slechts 
de roos der liefde en laat de nachtegaal van genegenheid 
en verlangen niet los. Stel kameraadschap 
met de rechtvaardigen op prijs 
en mijd alle omgang met 
de goddelozen.  
<br><br>

<p id=P4>O ZOON VAN RECHTVAARDIGHEID! <br>
<p>Waarheen kan een minnaar anders gaan dan 
naar het land van zijn geliefde? Welke zoeker vindt rust ver 
van zijn hartsverlangen? Voor de ware minnaar betekent hereniging leven 
en scheiding dood. Zijn ziel kent geen geduld en zijn hart geen vrede. Honderdduizend 
maal zou hij zijn leven willen geven om zich naar het verblijf van 
zijn geliefde te spoeden.  
<br><br>

<p id=P5>O ZOON VAN STOF! <br>
<p>Waarlijk, Ik zeg u: van alle mensen is hij 
de meest nalatige, die nutteloos twist en  
zich boven zijn broeder <c:29>tracht te verheffen. Hoort, o broeders! 
Laat daden, niet woorden u sieren.  
<br><br>

<p id=P6>O ZOON VAN DE AARDE! <br>
<p>Weet waarlijk, het hart waarin 
nog het geringste spoor van afgunst schuilt, zal nimmer 
Mijn eeuwige rijk bereiken, noch de zoete geuren van 
heiligheid inademen die uit Mijn verheven Koninkrijk 
opstijgen.  
<br><br>

<p id=P7>O ZOON VAN LIEFDE! <br>
<p>Gij zijt slechts één schrede verwijderd 
van de heerlijke hoogten in den hoge en van de hemelse boom der 
liefde. Doe één stap en bereik met de volgende het onvergankelijke rijk 
en treed het paviljoen van eeuwigheid binnen. Geef dan gehoor aan hetgeen 
is geopenbaard door de pen van heerlijkheid.  
<br><br>

<p id=P8>O ZOON VAN HEERLIJKHEID! <br>
<p>Ga snel vooruit op de pad van heiligheid en treed de 
hemel van verbondenheid met Mij binnen. Zuiver uw hart door het 
polijsten van uw geest en spoed u naar de hof 
van de Allerhoogste.  
<br><br>

<c:30>
<p id=P9>O VLIEDENDE SCHADUW! <br>
<p>Ga aan de lagere fasen van twijfel voorbij en verhef 
u tot de verheven hoogten van zekerheid. Open het oog van waarheid, 
dat gij de onverhulde Schoonheid kunt aanschouwen en zult 
uitroepen: geheiligd zij de Heer, de verhevenste 
aller scheppers.  
<br><br>

<p id=P10>O ZOON VAN BEGEERTE! <br>
<p>Luister aandachtig: nimmer zal het sterfelijk oog de 
eeuwige schoonheid herkennen, noch zal het levenloze hart genoegen 
vinden in iets anders dan de verwelkte bloem. Want soort zoekt soort 
en schept behagen in het gezelschap van zijns gelijke.  
<br><br>

<p id=P11>O ZOON VAN STOF! <br>
<p>Sluit uw ogen, dat gij Mijn schoonheid kunt 
aanschouwen; stop uw oren toe, dat gij naar de zoete 
melodie van Mijn stem kunt luisteren. Ontdoe u van alle 
geleerdheid, dat gij deel kunt hebben aan Mijn kennis; 
en doe afstand van geld en bezit, dat gij een 
onvergankelijk deel kunt verkrijgen uit 
de oceaan van Mijn eeuwige rijkdom. 
Dit betekent: 
Sluit uw ogen voor alles behalve 
Mijn schoonheid, stop uw oren toe voor alles 
behalve Mijn woord, ontdoe u van alle <c:31>geleerdheid 
behalve van de kennis van Mij, dat gij met een klare 
blik, een zuiver hart en een aandachtig 
oor de hof van Mijn heiligheid 
kunt binnentreden.  
<br><br>

<p id=P12>O MENS MET TWEEERLEI BLIK! <br>
<p>Sluit één oog en open het andere. 
Sluit het ene voor de wereld en al hetgeen zich 
daarin bevindt en open het andere voor de geheiligde 
schoonheid van de Geliefde.  
<br><br>

<p id=P13>O MIJN KINDEREN! <br>
<p>Ik vrees dat gij, verstoken van de melodie van de 
hemelse duif, terugzinkt naar de duisternis van volslagen verlorenheid 
en zonder ooit de schoonheid van de roos te hebben 
aanschouwd, tot water en leem terugkeert.  
<br><br>

<p id=P14>O VRIENDEN! <br>
<p>Geef niet de 
eeuwigdurende schoonheid prijs 
voor een schoonheid die moet vergaan 
en richt uw liefde niet op deze 
vergankelijke wereld van stof.  
<br><br>

<c:32>
<p id=P15>O ZOON VAN GEEST! <br>
<p>Er komt een tijd dat de 
nachtegaal van heiligheid niet langer 
de diepste mysteriën zal onthullen 
en gij allen verstoken zult zijn van de 
hemelse melodie en van de stem 
uit den hoge.  
<br><br>

<p id=P16>O KERN VAN ACHTELOOSHEID! <br>
<p>Myriaden mystieke tongen spreken in 
één taal en myriaden verborgen mysteriën 
zijn geopenbaard in 
één enkele melodie; doch helaas, 
er is geen oor dat hoort en geen 
hart dat verstaat.  
<br><br>

<p id=P17>O KAMERADEN! <br>
<p>De poorten die leiden naar de 
Plaatsloze staan wijd open en het verblijf van 
de geliefde prijkt met het bloed van Zijn minnaars, doch 
bijna allen, op enkelen na, blijven uitgesloten van deze 
hemelse stad en zelfs onder die weinigen 
is slechts een handjevol gevonden met 
een zuiver hart en een 
geheiligde geest.  
<br><br>

<p id=P18>O GIJ BEWONERS VAN HET HOOGSTE PARADIJS! <br>
<p>Verkondigt aan de kinderen van zekerheid 
dat in de <c:33>rijken van heiligheid, nabij het hemelse 
paradijs een nieuwe tuin is verschenen, 
waaromheen de inwoners van het rijk in den hoge en de 
onsterfelijke bewoners van het verheven paradijs zich bewegen. 
Streeft er dus naar die staat te bereiken en uit zijn anemonen 
de mysteriën der liefde te ontraadselen 
en uit zijn eeuwige vruchten het geheim te leren van 
goddelijke en volmaakte wijsheid. Vertroost zijn de ogen 
van hen die deze tuin binnentreden 
en er verblijven. 
<br><br>

<p id=P19>O MIJN VRIENDEN! <br>
<p>Hebt gij die ware en stralende morgen vergeten, 
toen gij allen in die geheiligde en gezegende omgeving in 
Mijn tegenwoordigheid bijeen waart in de schaduw van de boom 
des levens die is geplant in het alglorierijke paradijs? Vol ontzag 
hebt gij geluisterd toen Ik deze drie heiligste uitspraken deed: 
O vrienden! Verkiest niet uw wil boven de Mijne; verlangt nimmer 
hetgeen Ik niet voor u wens en nadert Mij niet met een levenloos hart, 
besmeurd met wereldse verlangens en begeerten. 
Mocht gij toch uw ziel heiligen, dan waart gij op dit ogenblik in staat, 
u die plaats en die omgeving in herinnering te roepen 
en zou de waarheid van Mijn uitspraken 
u allen duidelijk zijn.  
<br><br>

<c:34>
<p><i>In de achtste der heiligste regels van de vijfde Tafel van het Paradijs, zegt Hij: </i>
<p id=P20>O GIJ DIE GELIJK DODEN OP HET LEGER VAN 
ACHTELOOSHEID LIGT! <br>
<p>Eeuwen zijn voorbijgegaan en uw kostbare leven is 
bijna ten einde, en toch heeft uit u geen enkele ademtocht 
van zuiverheid Onze hof van heiligheid bereikt. Hoewel verzonken in 
de oceaan van ongeloof, belijdt gij toch met de lippen het ene ware 
geloof Gods. Hem die Ik verafschuw, hebt gij bemind en Mijn vijand hebt gij 
tot uw vriend gemaakt. Niettemin wandelt gij voldaan en zelfingenomen op 
Mijn aarde, zonder er acht op te slaan dat Mijn aarde u moe is en dat alles 
erop u schuwt. Als gij uw ogen opent, zult gij in waarheid 
ontelbare smarten verkiezen boven deze vreugde en 
de dood zelf beter achten dan dit leven.  
<br><br>

<p id=P21>O BEWEGENDE GEDAANTE VAN STOF! <br>
<p>Ik wens uw metgezel te zijn, doch gij wilt 
geen vertrouwen in Mij stellen. Het zwaard van uw opstandigheid heeft 
de boom van uw hoop geveld. Te allen tijde ben Ik u nabij, maar gij zijt steeds 
ver van Mij. Onvergankelijke glorie heb Ik voor u verkozen, doch gij 
hebt voor uzelf grenzeloze schande gekozen. <c:35>Keer terug 
nu er nog tijd is en laat uw kans niet teloorgaan.  
<br><br>

<p id=P22>O ZOON VAN BEGEERTE! <br>
<p>Jarenlang hebben geleerden en wijzen vergeefs getracht 
de tegenwoordigheid van de Alglorierijke te bereiken; zij hebben 
hun leven doorgebracht met het zoeken naar Hem, doch zij aanschouwden 
de schoonheid van Zijn aangezicht niet. Gij hebt zonder de geringste 
inspanning uw doel bereikt en zonder zoeken het voorwerp van uw verlangen 
gevonden. Desondanks zijt gij toch zo in de sluier van uw eigen ik 
gehuld gebleven, dat uw ogen de schoonheid van de Geliefde 
niet aanschouwden, noch uw hand de zoom van Zijn 
kleed beroerde. Gij die ogen hebt, 
ziet en verwondert u!   
<br><br>

<p id=P23>O BEWONERS VAN DE STAD DER LIEFDE! <br>
<p>Dodelijke windvlagen belagen de eeuwigbrandende kaars en de schoonheid van 
de hemelse Jongeling is versluierd in duister stof. 
De koning der koningen van de liefde 
is onrecht aangedaan door het volk van onderdrukking en de duif 
van heiligheid ligt gevangen in de 
klauwen der uilen. De bewoners van het paviljoen van heerlijkheid en 
de hemelse scharen <c:36>wenen en klagen, terwijl gij 
in het rijk van achteloosheid rust en u tot 
de trouwe vrienden rekent. Hoe ijdel 
en dwaas is uw waan!   
<br><br>

<p id=P24>O GIJ DWAZEN, DIE BEROEMD ZIJT OM UW WIJSHEID! <br>
<p>Waarom draagt gij de kledij van herders, wanneer gij innerlijk 
wolven zijt geworden, belust op Mijn kudde? Gij zijt gelijk de ster die 
vóór de dageraad verrijst en die, hoewel ze stralend en helder schijnt, toch de 
reizigers naar Mijn stad van het spoor afbrengt en naar de ondergang leidt.  
<br><br>

<p id=P25>O GIJ, DIE EERLIJK LIJKT, MAAR INNERLIJK VALS ZIJT! <br>
<p>Gij zijt gelijk klaar maar bitter water dat voor het oog 
kristalhelder is, maar waarvan niet één druppel wordt aanvaard 
als het door de goddelijke Keurmeester wordt gekeurd. Zeker, 
de zonnestraal valt zowel op het stof als op de spiegel, 
maar de weerkaatsing is verschillend, gelijk 
de ster verschilt van de aarde. Ja, onmetelijk zelfs is het verschil!   
<br><br>

<c:37>
<p id=P26>O MIJN VRIEND IN NAAM! <br>
<p>Denk een wijle na. Hebt gij ooit gehoord 
dat vriend en vijand in één hart kunnen wonen? 
Verdrijf dan de vreemde, dat de Vriend Zijn woning 
kan binnengaan.  
<br><br>

<p id=P27>O ZOON VAN STOF! <br>
<p>Al hetgeen in de hemel en op aarde is, heb Ik 
voor u bestemd behalve het menselijk hart dat Ik tot verblijf van 
Mijn schoonheid en heerlijkheid heb gemaakt. Gij echter hebt Mijn tehuis 
en woning aan een ander dan Mij gegeven; en telkens wanneer de openbaarder 
van Mijn heiligheid Zijn eigen verblijf zocht, vond Hij daar een vreemde en 
dakloos spoedde Hij zich naar het heiligdom van de Geliefde. Niettemin 
heb Ik uw geheim verborgen gehouden en 
uw schande niet gewenst.  
<br><br>

<p id=P28>O KERN VAN BEGEERTE! <br>
<p>Bij het aanbreken van menige dag ben Ik 
uit de rijken van de Plaatsloze naar uw woning gekomen 
en vond u op het bed van gemakzucht bezig met anderen dan Mij. 
Daarop keerde Ik als een flits van de geest terug naar de rijken van 
hemelse glorie en verheimelijkte dit <c:38>voor de scharen van 
heiligheid in Mijn toevluchtsoord in den hoge.  
<br><br>

<p id=P29>O ZOON VAN MILDDADIGHEID! <br>
<p>Uit de ijle ruimte van het niets, met het leem van Mijn gebod 
riep Ik u in het leven. Elk atoom dat bestaat en de essentie van alle 
geschapen dingen heb Ik beschikt voor uw opvoeding. Nog voor gij uit 
de moederschoot kwam, bestemde Ik voor u twee bronnen van parelende melk, ogen 
om over u te waken en harten om u lief te hebben. Uit Mijn liefderijkheid, onder de beschutting 
van Mijn barmhartigheid voedde Ik u, en behoedde u door het diepste wezen van Mijn genade en 
gunst. Ik beoogde met dit alles dat gij Mijn eeuwige rijk zoudt bereiken en Mijn onzichtbare gaven 
waard zoudt worden. Doch achteloos bleeft gij en eenmaal volwassen geworden, hebt gij al 
Mijn rijke gaven veronachtzaamd en u beziggehouden met uw ijdele verbeeldingen, zozeer 
dat gij alles volkomen vergeten zijt en u van de poorten van de Vriend hebt 
afgewend om in de hoven van Mijn vijand te verblijven.  
<br><br>

<p id=P30>O SLAAF VAN DE WERELD! <br>
<p>Bij het gloren van menige dag voer de bries 
van Mijn <c:39>liefderijkheid over u en vond u in diepe slaap 
op uw sponde van achteloosheid. Weeklagend over uw jammerlijke 
toestand, keerde ze daarop terug vanwaar ze gekomen was.  
<br><br>

<p id=P31>O ZOON VAN DE AARDE! <br>
<p>Als gij Mij begeert, zoek geen ander dan Mij; en wilt gij 
Mijn schoonheid aanschouwen, sluit uw ogen voor de wereld en al 
hetgeen erin is; want Mijn wil en de wil van een ander 
kunnen evenmin als water en vuur 
in één hart wonen.  
<br><br>

<p id=P32>O BEVRIENDE VREEMDELING! <br>
<p>De kaars van uw hart is aangestoken door de hand van Mijn macht, 
doof haar niet met de aandruisende winden van zelfzucht en hartstocht. Het Mij 
gedenken is de genezing van al uw kwalen, vergeet dit niet. Maak 
Mijn liefde tot uw schat en koester deze als uw oogappel 
en leven.  
<br><br>

<p id=P33>O MIJN BROEDER! <br>
<p>Luister naar de zielvervoerende woorden van Mijn honingzoete 
tong en drink de stroom van mystieke <c:40>heiligheid van Mijn suikerzoete lippen. 
Zaai het zaad van Mijn goddelijke wijsheid in de zuivere grond van uw hart en besprenkel 
het met het water van zekerheid, dat de hyacinten van Mijn kennis en wijsheid 
fris en groen kunnen opkomen in de heilige stad van uw hart.  
<br><br>

<p id=P34>O BEWONERS VAN MIJN PARADIJS! <br>
<p>Met de handen van liefderijkheid heb Ik in de heilige 
tuin van het paradijs de jonge boom van uw liefde en vriendschap geplant 
en hem met de milde regen van Mijn tedere genade besproeid. Tracht hem, 
nu de tijd aanbreekt dat hij vruchten gaat dragen, te beschermen 
tegen het verterende vuur van begeerte en hartstocht. 
<br><br>

<p id=P35>O MIJN VRIENDEN! <br>
<p>Dooft de lamp van dwaling en ontsteekt in uw hart de 
eeuwigbrandende fakkel van goddelijke leiding. Want eerlang zullen 
de keurmeesters van de mensheid, in de heilige tegenwoordigheid 
van de Aangebedene, niets aanvaarden dan zuiverste 
deugden en vlekkeloos heilige daden.  
<br><br>

<c:41>
<p id=P36>O ZOON VAN STOF! <br>
<p>De wijzen zijn zij die niet spreken, tenzij 
zij gehoor vinden, gelijk de schenker zijn beker niet aanbiedt 
aleer hij een dorstende vindt, en de minnaar niet uit het diepst van zijn 
hart roept tot hij de schoonheid van zijn geliefde aanschouwt. Zaai daarom 
het zaad van wijsheid en kennis in de zuivere grond van het hart en houd 
het verborgen, tot de hyacinten van goddelijke wijsheid opbloeien 
uit het hart en niet uit modder en leem.  
<br><br>

<p><i>In de eerste regel van de Tafel is het opgetekend en neergeschreven, en in 
het heiligdom van de tabernakel Gods is het verborgen: </i>
<p id=P37>O MIJN DIENAAR! <br>
<p>Geef niet voor hetgeen vergaat een eeuwige 
heerschappij prijs en verwerp niet een hemelse soevereiniteit 
voor een aards verlangen. Dit is de rivier van eeuwig leven 
die uit de bron van de pen van de barmhartige vloeit. 
Gelukkig zij die daaruit drinken!   
<br><br>

<p id=P38>O ZOON VAN GEEST! <br>
<p>Breek uw kooi open 
en wiek, gelijk de feniks der <c:42>liefde, op 
naar het firmament van heiligheid. Verloochen 
uzelf en verblijf, vervuld 
van de geest van genade, in het rijk van 
hemelse heiligheid.  
<br><br>

<p id=P39>O AFSTAMMELING VAN STOF! <br>
<p>Wees niet tevreden met de behaaglijkheid 
van een voorbijgaande dag en beroof uzelf niet 
van eeuwige rust. Verruil niet de tuin van eeuwige verrukking 
voor de stofhoop van een vergankelijke wereld. Stijg vanuit uw 
gevangenis op naar de heerlijke dreven in den hoge en 
wiek uit uw vergankelijke kooi op naar het 
paradijs van de Plaatsloze.  
<br><br>

<p id=P40>O MIJN DIENAAR! <br>
<p>Bevrijd u van de ketenen van deze wereld 
en verlos uw ziel uit de gevangenis van het zelf. Grijp 
uw kans, want ze zal niet meer terugkomen.  
<br><br>

<p id=P41>O ZOON VAN MIJN DIENARES! <br>
<p>Als gij vermocht onsterfelijke soevereiniteit te 
aanschouwen, zoudt gij trachten deze vergankelijke wereld 
te ontvluchten. Maar het ene voor u te ver<c:43>bergen en het andere te 
openbaren, is een mysterie dat slechts de reinen van 
hart kunnen begrijpen.  
<br><br>

<p id=P42>O MIJN DIENAAR! <br>
<p>Zuiver uw hart van kwaad en treed, 
vrij van afgunst, de goddelijke hof 
van heiligheid 
binnen.  
<br><br>

<p id=P43>O MIJN VRIENDEN! <br>
<p>Bewandelt de weg van het welbehagen van de Vriend, en weet 
dat Zijn welbehagen ligt in het behagen van Zijn schepselen. Dit betekent: 
geen mens mag het huis van zijn vriend betreden zonder zijn goedvinden, zich 
vergrijpen aan zijn schatten, zijn eigen wil verkiezen boven die van zijn vriend, 
of op enige wijze proberen voordeel van hem te trekken. 
Overdenkt dit, gij die inzicht hebt!   
<br><br>

<p id=P44>O METGEZEL VAN MIJN TROON! <br>
<p>Hoor geen kwaad en zie geen kwaad, verlaag 
uzelf niet, noch zucht en ween. Spreek geen kwaad, opdat het niet 
tegen u gesproken wordt en overdrijf niet de fouten van anderen, opdat uw eigen 
fouten niet groot lijken. Wens niet de vernedering van een ander, 
opdat <c:44>uw eigen vernedering niet blootgelegd 
wordt. Leef dus de dagen van uw leven, die korter zijn dan een vluchtig ogenblik, 
vlekkeloos van geest, rein van hart, met zuivere gedachten en een geheiligde 
aard, dat gij in staat zult zijn vrij en tevreden dit stoffelijk omhulsel 
af te leggen, u naar het mystieke paradijs te begeven en 
voor immer in het eeuwige koninkrijk te verwijlen.  
<br><br>

<p id=P45>WEE U!  WEE U!  O MINNAARS VAN WERELDSE BEGEERTE! <br>
<p>Met de snelheid van de bliksem zijt gij aan 
de geliefde voorbijgegaan en hebt gij uw hart gezet 
op duivelse waan. Gij buigt de knie voor ijdele verbeelding 
en noemt haar waarheid. Gij wendt uw ogen naar de doorn en noemt 
hem een bloem. Niet een zuivere ademtocht hebt gij geademd, 
noch is de bries van onthechting uit de dreven van uw hart opgestegen. 
Gij hebt de liefdevolle raadgevingen van de geliefde in de wind geslagen en ze 
volkomen van de tafel van uw hart gewist. Evenals de dieren op 
het veld brengt gij uw leven door op de weiden van 
begeerte en hartstocht.  
<br><br>

<c:45>
<p id=P46>O BROEDERS OP HET PAD! <br>
<p>Waarom hebt gij nagelaten de geliefde te vermelden 
en zijt gij verre gebleven van zijn heilige tegenwoordigheid? De kern 
van schoonheid is in het ongeëvenaarde paviljoen gezeteld op 
de troon van heerlijkheid, terwijl gij u met nutteloze strijdvragen 
bezighoudt. De zoete geuren van heiligheid stijgen op en de 
ademtocht van milddadigheid zweeft alom, doch gij allen 
zijt door en door ziek en hiervan verstoken. Wee u 
en wee hen die uw wegen bewandelen en 
uw voetspoor volgen.  
<br><br>

<p id=P47>O KINDEREN VAN BEGEERTE! <br>
<p>Legt het kleed van zelfverheffing af en ontdoet u 
van het gewaad van hoogmoed.  
<br><br>

<p><i>In de derde van de heiligste regels 
door de pen van de ongeziene geschreven en opgetekend in de Robijnen Tafel 
is dit geopenbaard: </i>
<p id=P48>O BROEDERS! <br> 
<p>Weest verdraagzaam jegens elkaar 
en zet uw hart niet op wereldse dingen. Weest 
niet trots op uw roem en schaamt u niet over vernedering. 
Bij Mijn schoon<c:46>heid!
Uit stof heb Ik alle dingen geschapen en tot stof zal Ik ze doen wederkeren.  
<br><br>

<p id=P49>O KINDEREN VAN STOF! <br>
<p>Vertelt de rijken van het zuchten der armen 
in het diepst van de nacht, opdat achteloosheid hen 
niet voert tot het pad van ondergang en hen berooft van 
de Boom van Rijkdom. Vrijgevigheid en grootmoedigheid 
zijn Mijn eigenschappen; wel ga het hem die zich 
met Mijn deugden tooit.  
<br><br>

<p id=P50>O KERN VAN HARTSTOCHT! <br>
<p>Ontdoe u van alle begerigheid 
en zoek tevredenheid, want de begerige wordt altijd tekort gedaan 
en de tevredene wordt immer bemind en geprezen.  
<br><br>

<p id=P51>O ZOON VAN MIJN DIENARES! <br> 
<p>Wees niet bezorgd in armoede noch 
zelfverzekerd in rijkdom, want armoede wordt door rijkdom 
gevolgd en rijkdom door armoede. Doch arm te zijn aan alles buiten God 
is een wonderbare gave, kleineer haar waarde niet, want ten laatste zal 
ze u rijk maken in God en aldus zult gij de betekenis kennen 
van het <c:47>vers "Waarlijk gij zijt de armen", 
en het heilige woord "God is de albezittende" zal 
gelijk de ware morgen vol pracht en luister 
aan de horizont van het hart van de 
minnaar gloren en zeker op de 
troon van rijkdom verblijven.  
<br><br>

<p id=P52>O KINDEREN VAN ACHTELOOSHEID EN HARTSTOCHT! <br> 
<p>Gij hebt Mijn vijand toegestaan Mijn huis 
binnen te gaan en hebt Mijn vriend uitgestoten, want gij 
hebt de liefde voor een ander dan Mij in uw hart gekoesterd. Geeft gehoor 
aan de woorden van de Vriend en keert u naar Zijn paradijs. Wereldse vrienden 
die hun eigen voordeel zoeken, hebben elkaar ogenschijnlijk lief, terwijl de ware 
vriend u liefheeft terwille van uzelf; voorwaar, Hij heeft om u leiding te geven ontelbare beproevingen doorstaan. Weest zulk een Vriend niet ontrouw, doch 
spoedt u tot Hem. Dit is de morgenster van het woord van waarheid en trouw, 
die aan de horizont van de pen van de Heer aller namen begon te 
gloren. Luistert met open oren naar het woord van God, de 
Helper in nood, de Bij-Zich-Bestaande.  
<br><br>

<c:48>
<p id=P53>O GIJ DIE U BEROEMT OP VERGANKELIJKE RIJKDOM! <br> 
<p>Weet waarlijk dat rijkdom een grote belemmering vormt 
tussen de zoeker en zijn verlangen, de minnaar en zijn geliefde. 
De rijken zullen, op enkelen na, geenszins de hof 
van Zijn tegenwoordigheid bereiken, noch de stad van tevredenheid en 
overgave binnengaan. Goed is het gesteld met de rijke die door zijn rijkdom 
niet wordt afgehouden van het eeuwige koninkrijk, noch beroofd van 
onvergankelijke heerschappij. Bij de grootste naam!  De luister 
van zo'n rijke zal de bewoners van de hemel verlichten, 
gelijk de zon de mensen op aarde verlicht.  
<br><br>

<p id=P54>O GIJ RIJKEN OP AARDE! <br> 
<p>De armen in uw midden heb Ik aan u toevertrouwd. 
Behoedt Mijn pand en tracht niet 
alleen naar uw eigen welzijn.  
<br><br>

<p id=P55>O ZOON VAN HARTSTOCHT! <br> 
<p>Zuiver u van de smetten van rijkdom en nader 
in volmaakte vrede het rijk van armoede, 
dat gij uit de bron van onthechting 
de wijn van eeuwig leven 
kunt drinken.  
<br><br>

<c:49>
<p id=P56>O MIJN ZOON! <br>
<p>Het gezelschap van de goddelozen vermeerdert het leed, 
terwijl omgang met de rechtschapenen de roest verwijdert van uw hart. 
Laat hij die verbondenheid met God zoekt, zich wijden aan de 
omgang met Zijn geliefden; en laat hij die het Woord 
Gods wenst te horen, luisteren maar de 
woorden van Zijn uitverkorenen.  
<br><br>

<p id=P57>O ZOON VAN STOF! <br> 
<p>Hoed u!  Verkeer niet met de goddeloze en zoek geen 
kameraadschap met hem, want zulk een 
omgang verandert de stralende 
gloed van het hart in 
hels vuur.  
<br><br>

<p id=P58>O ZOON VAN MIJN DIENARES! <br> 
<p>Als gij de genade van de heilige geest zoekt, 
verkeer dan met de rechtschapene, want hij heeft de kelk 
van eeuwig leven uit de hand van de onsterfelijke Schenker gedronken 
en gelijk de ware ochtendstond verkwikt en verlicht 
hij het hart van de doden.  
<br><br>

<c:50>
<p id=P59>O ACHTELOZEN! <br> 
<p>Denkt niet dat de geheimen van het hart verborgen zijn, 
neen, weet met zekerheid dat ze in duidelijke lettertekens ingegrift zijn 
en onverholen zichtbaar zijn in 
de heilige Tegenwoordigheid.  
<br><br>

<p id=P60>O VRIENDEN! <br> 
<p>Waarlijk, Ik zeg u, al wat gij in uw hart verbergt, is voor Ons helder 
en klaar als de dag; door 
Onze genade en gunst echter is het verborgen gebleven, en niet 
door uw verdienste.  
<br><br>

<p id=P61>O MENSENZOON! <br> 
<p>Uit de bodemloze oceaan van Mijn genade liet Ik 
een dauwdrop op de volkeren der aarde vallen, doch 
vond niemand die er aandacht aan schonk, daar een ieder 
zich van de hemelse wijn van eenheid naar de vuile droesem van 
onzuiverheid heeft gekeerd, en tevreden met de vergankelijke 
beker de kelk van onsterfelijke schoonheid heeft versmaad. 
Armzalig is hetgeen waarmee hij zich tevredenstelt.  
<br><br>

<c:51>
<p id=P62>O ZOON VAN STOF! <br> 
<p>Wend uw ogen niet af van de weergaloze 
wijn van de onsterfelijke Geliefde en open ze niet voor 
de verdorven en vergankelijke droesem. Neem uit handen 
van de goddelijke Schenker de kelk van onvergankelijk leven, 
opdat alle wijsheid de uwe zij en gij kunt luisteren naar de 
mystieke stem die roept uit het rijk van het onzichtbare. Weeklaag luide, 
gij die het lage zoekt!  Waarom hebt gij u afgekeerd van Mijn 
heilige en onvergankelijke wijn en vergankelijk 
water verkozen?  
<br><br>

<p id=P63>O GIJ VOLKEREN VAN DE WERELD! <br> 
<p>Weet voorzeker dat een onvoorziene rampspoed 
u vervolgt en smartelijke vergelding u wacht. Denkt niet 
dat de door u bedreven daden uitgewist zijn 
voor Mijn blik. Bij Mijn schoonheid!  Al uw doen en laten heeft 
Mijn pen met duidelijke letters gegrift op de tafelen 
van krysoliet.  
<br><br>

<p id=P64>O ONDERDRUKKERS OP AARDE! <br> 
<p>Trekt uw handen af van tirannie, want Ik heb gezworen 
niemands onrecht te vergeven. Dit is Mijn verbond dat Ik onherroepelijk heb 
vastgelegd in de <c:52>bewaarde tafel en met Mijn zegel van 
heerlijkheid heb bekrachtigd.  
<br><br>

<p id=P65>O OPSTANDIGEN! <br> 
<p>Mijn verdraagzaamheid heeft u zo vermetel 
en Mijn lankmoedigheid u zo achteloos gemaakt, dat gij 
het vurige ros van hartstocht hebt aangespoord op hachelijke wegen die 
naar vernietiging leiden. Houdt gij Mij voor achteloos of onwetend?  
<br><br>

<p id=P66>O GIJ UITGEWEKENEN! <br> 
<p>De tong heb Ik bestemd om van Mij te gewagen, 
bezoedelt haar niet met laster. Als het vuur van eigenliefde u 
overmeestert, herinnert u dan uw eigen fouten en niet 
de fouten van Mijn schepselen, daar een ieder van 
u zichzelf beter kent dan hij anderen kent.  
<br><br>

<p id=P67>O KINDEREN VAN WAAN! <br> 
<p>Weet waarlijk, dat als de stralende dageraad 
aan de horizont van eeuwige heiligheid aanbreekt, de duivelse heimelijkheden 
en streken, begaan in het duister van <c:53>de nacht aan het licht 
zullen komen en zichtbaar worden voor de 
volkeren der wereld.  
<br><br>

<p id=P68>O ONKRUID DAT UIT HET STOF OPSCHIET! <br> 
<p>Waarom hebben uw besmeurde handen niet eerst uw eigen 
kleed aangeraakt en waarom zoekt gij met een door begeerte en hartstocht 
bezoedeld hart naar gemeenschap met Mij en tracht gij Mijn geheiligd 
rijk binnen te gaan? Verre, verre nog zijt gij van hetgeen gij begeert.  
<br><br>

<p id=P69>O KINDEREN VAN ADAM! <br> 
<p>Heilige woorden en zuivere, voortreffelijke daden 
stijgen op naar de hemel van goddelijke heerlijkheid. Streeft ernaar 
uw daden te zuiveren van het stof van zelfzucht en schijnheiligheid, dat zij 
genade vinden in de hof van heerlijkheid; want eerlang zullen de keurmeesters 
der mensheid, in de heilige tegenwoordigheid van de Aangebedene, niets 
dan volmaakte deugd en daden van vlekkeloze zuiverheid aanvaarden. 
Dit is de morgenster van wijsheid en van goddelijk mysterie die aan 
de horizont van de goddelijke wil is verrezen. Gezegend 
zij die zich tot haar keren.  
<br><br>

<c:54>
<p id=P70>O ZOON VAN WERELDSE GEZINDHEID! <br> 
<p>Aangenaam is het rijk van het bestaan, mocht gij het 
bereiken; heerlijk is het rijk van eeuwigheid, als gij u verheft 
boven de wereld van sterfelijkheid; zoet is de heilige verrukking, als gij 
drinkt uit de mystieke kelk die de hemelse Jongeling u reikt. Als gij deze staat
bereikt, zult gij bevrijd zijn van vernietiging en dood, van gezwoeg en zonde.  
<br><br>

<p id=P71>O MIJN VRIENDEN! <br>
<p>Gedenkt het verbond dat gij met Mij hebt gesloten op de 
berg Paran, gelegen in het heilige gebied van Zaman. Ik heb 
de hemelse heerscharen en de bewoners van de stad van eeuwigheid 
tot getuigen genomen, doch nu vind Ik niemand die trouw 
is aan het verbond. Voorzeker hebben trots en opstandigheid 
het uit het hart gewist, zodat er geen spoor van is 
overgebleven. Dit wetende, wachtte Ik 
niettemin en onthulde het niet.  
<br><br>

<p id=P72>O MIJN DIENAAR! <br> 
<p>Gij zijt gelijk een edel gesmeed zwaard, verborgen in het donker 
van zijn schede, de waarde ervan onzichtbaar voor de maker. Kom dus 
tevoorschijn uit de <c:55>schede van zelfzucht en begeerte, dat uw waarde 
helder stralend voor de gehele wereld zichtbaar kan worden.  
<br><br>

<p id=P73>O MIJN VRIEND! <br> 
<p>Gij zijt de morgenster aan de hemel van Mijn heiligheid, laat 
de bezoedeling der wereld uw glans niet verduisteren. Scheur de sluier 
van achteloosheid vaneen, dat gij van achter de wolken 
luisterrijk tevoorschijn kunt komen en alles kunt 
tooien met het kleed des levens.  
<br><br>

<p id=P74>O KINDEREN VAN IJDELHEID! <br>
<p>Voor een voorbijgaande heerschappij hebt gij 
Mijn onvergankelijke soevereiniteit opgegeven en u gestoken in de 
kleurige livrei van de wereld en gij pocht daar op. Bij Mijn schoonheid!  Allen zal Ik 
bijeengaren onder het éénkleurige kleed van het stof en al die verschillende 
kleuren uitwissen behalve van hen die Mijn kleur kiezen en dat is, 
zich van iedere kleur zuiveren.  
<br><br>

<c:56>
<p id=P75>O KINDEREN VAN NALATIGHEID! <br> 
<p>Zet uw hart niet op vergankelijke heerschappij 
en verheug u daar niet in. Gij zijt gelijk de onbezonnen vogel 
die vol zelfvertrouwen kwinkeleert op de boomtak, totdat plotseling 
de vogelaar Dood hem in het stof werpt en gezang, vorm en 
kleur verdwijnen zonder een spoor achter te laten. 
Hoedt u daarom, o slaven van begeerte.  
<br><br>

<p id=P76>O ZOON VAN MIJN DIENARES! <br> 
<p>Het geven van leiding geschiedde steeds met woorden, nu 
geschiedt dit door daden. Een ieder moet daden verrichten die 
zuiver en heilig zijn, want woorden zijn het eigendom van allen, terwijl 
daden als deze bij Onze geliefden behoren. Tracht dus met 
hart en ziel u door uw daden te onderscheiden. Aldus raden 
Wij u in deze heilige en luisterrijke Tafel.  
<br><br>

<p id=P77>O ZOON VAN RECHTVAARDIGHEID! <br> 
<p>In het diepst van de nacht begaf zich 
de schoonheid van het onsterfelijk Wezen van de 
smaragden hoogte van trouw naar de Sadratu'l-Muntahá en weende 
zo bitter dat de hemelse scharen en de bewoners van de rijken in den hoge weeklaagden 
over Zijn wenen. <c:57>Daarop werd er gevraagd: Waarom dit 
wenen en klagen? Hij antwoordde: zoals geboden wachtte Ik hoopvol op de heuvel van trouw, 
doch ademde niet de geur van trouw in 
van hen die op aarde verwijlen. Dan tot terugkeer gemaand zag Ik plotseling dat enige 
duiven van heiligheid het zwaar te 
verduren hadden in de klauwen van aardse honden. Waarop de hemelse Maagd 
ongesluierd en stralend 
uit Haar mystieke woning snelde en naar hun namen vroeg, en alle werden genoemd op 
één na. Na aandringen werd 
de eerste letter ervan gezegd, waarop de bewoners van de hemelse verblijven uit hun woning 
van heerlijkheid toesnelden. En toen de tweede 
letter werd uitgesproken, vielen zij allen neer in het stof. Op dat moment weerklonk een stem uit 
het binnenste van het heiligdom: "Tot hiertoe en niet verder." Waarlijk, wij getuigen 
van hetgeen zij hebben gedaan en nu nog doen.  
<br><br>

<p id=P78>O ZOON VAN MIJN DIENARES! <br> 
<p>Drink van de lippen van de barmhartige de 
stroom van goddelijk mysterie en aanschouw in de dageraad 
van het goddelijk woord de ongesluierde schoonheid van de morgenster 
der wijsheid. Zaai het zaad van Mijn goddelijke wijsheid in de 
zuivere grond van uw hart en besprenkel het met het 
water van zekerheid, <c:58>opdat de hyacinten van 
kennis en wijsheid fris en groen opkomen 
in de heilige stad van het hart.  
<br><br>

<p id=P79>O ZOON VAN BEGEERTE! <br> 
<p>Hoe lang nog wilt gij rondvliegen in de sferen van 
begeerte? Ik schonk u vleugels om naar de sferen van 
mystieke heiligheid op te wieken en niet naar de oorden 
van duivelse vebeelding. Ook de kam gaf Ik u om 
Mijn gitzwarte haarlokken te kammen en niet 
om Mijn keel open te rijten.  
<br><br>

<p id=P80>O MIJN DIENAREN! <br>
<p>Gij zijt de bomen van Mijn tuin; gij moet gave en 
heerlijke vruchten voortbrengen ten bate van uzelf en anderen. 
Daarom is een ieder verplicht een handwerk of beroep uit te oefenen; want 
daarin ligt het geheim van welstand, o gij die verstaat!  Want resultaten 
zijn afhankelijk van middelen en de genade Gods zal u altoereikend 
zijn. Bomen die geen vruchten dragen, waren steeds voor 
het vuur bestemd, en zullen dat altijd zijn.  
<br><br>

<c:59>
<p id=P81>O MIJN DIENAAR! <br> 
<p>De minderwaardigste mensen zijn zij die op aarde 
geen vruchten voortbrengen. Zulke mensen worden waarlijk 
tot de doden gerekend, ja de doden zijn in Gods ogen 
beter dan deze nutteloze en nietswaardige zielen.  
<br><br>

<p id=P82>O MIJN DIENAAR! <br> 
<p>De beste mensen zijn zij 
die door te werken het dagelijks brood voor zichzelf 
en hun verwanten verdienen uit liefde voor God, 
de Heer aller werelden.  
<br><br><br>

<c:60>
<p><i>De mystieke en wondere Bruid, voorheen 
verborgen achter de sluier van het woord, is thans 
door de genade van God en Zijn heilige gunst geopenbaard, gelijk 
het stralende licht verspreid door de schoonheid van 
de Geliefde. Ik getuig, o vrienden, dat de genade volmaakt is, het betoog 
voltooid, het bewijs geleverd en het getuigenis 
is afgelegd. Laat nu zien wat uw inspanningen op het pad van onthechting 
zullen onthullen. Aldus is de goddelijke gunst ten volle aan u en aan 
allen die in de hemel en op aarde zijn, geschonken. 
Alle lof zij God, de Heer aller werelden. </i> 

<br><br><br>
<hr class=center><br>

<c:61>
<p class=center><b>Nawoord bij de Nederlandse uitgave </b><br>
<p>Bahá'u'lláh (1817-1892) openbaarde <i>De Verborgen Woorden</i> in Ba<u>gh</u>dád (Irak) tijdens Zijn verblijf van 1853 tot 1863. Deze periode van tien jaar vormde het eerste deel van een lange verbanning van bijna 40 jaar, eindigend in de stad 'Akká in het Heilige Land. 
<p>Deze tien jaar is ook precies de periode tussen het ogenblik dat Bahá'u'lláh Zijn openbaring ontving in Teheran (Perzië) en het moment dat Hij Zijn zending wereldkundig maakte bij Zijn vertrek uit Ba<u>gh</u>dád. 
<p><i>De Verborgen Woorden</i> werd geopenbaard in 1858 en behoort, samen met <i>De Zeven Valeien</i> (1856) en <i>Het Boek van Zekerheid</i> (1861) tot de drie meest belangrijke werken uit die periode. 
<p><i>De Zeven Valleien</i> is het belangrijkste mystieke werk van Bahá'u'lláh en beschrijft de ontwikkeling van de ziel naar zijn Schepper. <i>Het Boek van Zekerheid</i> (Kitáb-i-Iqán) behandelt de eenheid van God, de rang van Zijn Manifestaties en het voortschrijdende karakter van de religies. 
<p><i>De Verborgen Woorden</i> geeft, in kernachtige bewoordingen, het wezen van Gods openbaring naar de mens weer. Het eerste deel van het boek is geopenbaard in het Arabisch, het tweede deel in het Perzisch. Shoghi Effendi, de achterkleinzoon van Bahá'u'lláh en Behoeder van het Baha'i Geloof, beschrijft in het boek <i>God Schrijdt Voorbij</i> - een histo<c:62>rische terugblik over de eerste honderd jaar van het geloof - de essentie van het boek als volgt: 
<p><blockquote>Naast deze unieke verzamelplaats van onschatbare juwelen moet die verrukkelijke verzameling van uitzonderlijke uitspraken gesteld worden, <i>De Verborgen Woorden</i>, waartoe Bahá'u'lláh werd geïnspireerd, toen Hij in meditatie verzonken langs de oever van de Tigris liep. Geopenbaard in het jaar 1274 A.H. (1858 A.D.), deels in het Perzisch en deels in het Arabisch geschreven, kreeg het oorspronkelijk de titel "het Verborgen Boek van Fátimih", en werd het door de Auteur gelijkgesteld met het boek onder dezelfde titel, waarvan de Shí'ahs geloofden, dat het in het bezit was van de Beloofde Qá'im en woorden van troost behelsde, die de engel Gabriël op bevel van God tot Fátimih richtte en die aan de Imám 'Alí werden gedicteerd met het uitsluitende doel haar te vertroosten in het uur van bittere smart na de dood van haar doorluchtige Vader. De betekenis van deze dynamische geestelijke zuurdesem die in het leven van de wereld werd geworpen ter heroriëntering van de geestesgesteldheid der mensen, ter stichting van hun ziel en ter verbetering van hun gedrag, kan het beste beoordeeld worden door de beschrijving van de aard van dit boek, die op de eerste bladzijden <c:63>door de Auteur wordt gegeven. <i>'Dit is hetgeen uit het rijk van heerlijkheid is neergedaald, door de tong van kracht en macht is geuit en aan alle Profeten van ouds geopenbaard. Wij hebben het diepste wezen ervan genomen en in het gewaad van beknoptheid gehuld als een teken van genade voor de rechtvaardigen, opdat zij trouw blijven aan het Verbond Gods, in hun leven Zijn vertrouwen niet beschamen en in het rijk van de geest het kleinood van goddelijke deugd verwerven.'</i> </blockquote>
<p>De eerste uitgave in het Engels naar de vertaling van Shoghi Effendi, kwam tot stand in het Verenigd Koninkrijk in 1929. 

<br><br><br>
<hr class=center><br>

<c:64>
<p class=center><b>Literatuuropgave </b><br>

<p>SHOGHI EFFENDI. God Schrijdt Voorbij, Stichting Baha'i Literatuur, Den Haag, 1983. Blz. 127, 146, 274 en 367. 
<p>TAHERZADEH, A. The Revelation of Bahá'u'lláh, vol. 1, George Ronald, Londen, 1986. Blz. 84-105. 

<br><br>
